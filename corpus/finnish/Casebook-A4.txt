
--- Page 1 ---
 
LENTOPALLON
SÄÄNNÖT
CASEBOOK
2025 Versio
1.8.2025Tiedosto luotu: 2025-11-04 11.24.26
--- Page 2 ---
Casebook - Lentopallon tilannekirja
Esipuhe
Sääntöjen soveltamisen teoreettiset periaatteet
Caset
Luku 1: Osallistujat
Kielletyt esineet (1.1-1.2)
Kapteeni (1.3-1.5)
Valmentajat (1.6-1.11)
Peliasu (1.12-1.15)
Luku 2: Pelimuoto
Sijoittumis- ja järjestysvirheet (2.1-2.7)
Luku 3: Pelitapahtumat
Pallon pelaaminen (3.1-3.13)
Tunkeutuminen vastapuolen pelialueelle (3.14-3.18)
Pelaaja verkolla (3.19-3.27)
Syöttö (3.28-3.31)
Hyökkäys (3.32-3.35)
Torjunta (3.36-3.54)
Luku 4: Pelikatkot ja viivytykset
Vaihdot (4.1-4.26)
Aikalisät (4.27)
Virheellinen katkopyyntö (4.28-4.30)
Loukkaantumiset (4.31-4.37)
Pelin viivyttäminen (4.38-4.41)
Ulkopuolinen häirintä (4.42-4.49)
Luku 5: Libero
Libero (5.1-5.26)
Luku 6: Osanottajien käyttäytyminen
Osanottajien käyttäytyminen (6.1-6.11)
Luku 7: Tuomarit ja heidän velvollisuutensa
Tuomarit ja heidän velvollisuutensa (7.1-7.10)
Luku 8: Erikoistilanteet
Erikoistilanteet (8.1-8.7)
Luku 9: Teknologian käyttöön liittyvät tilanteet
--- Page 3 ---
Teknologiacaset (9.1-9.9)
--- Page 4 ---
ESIPUHE
Lentopallo on loistava peli - kysypä vain niiltä miljoonilta ihmisiltä, jotka pelaavat sitä, katsovat sitä,
analysoivat ja tuomaroivat sitä. Peliä on viime vuosina edistetty aktiivisesti ja kehitetty valtavasti
yhdeksi huippukilpailukykyisimmistä urheilumuodoista. Lisääntynyt jännitys, nopeus, räjähtävät
suoritukset, puhdas ja terve imago ja valtavat TV:n katsojamäärät ovat luoneet sysäyksen kehittää peliä
edelleen, tehdäksemme siitä yksinkertaisemman ja houkuttelevamman vieläkin laajemmalle yleisölle.
Kuitenkin, oikea ja yhdenmukainen sääntöjen soveltaminen maailman näyttämöllä on myös erittäin
tärkeää pelin jatkokehitykselle. Tämä Casebook on kokoelma pelitapahtumia ja niiden virallisia
tuomioita, jotka sääntökomissio on viimeisimmän sääntökirjan pohjalta hyväksynyt. Nämä tuomiot
laajentavat ja selkeyttävät virallisten sääntöjen henkeä ja tarkoitusta, ja ovat virallisia tulkintoja, joita
tulisi noudattaa kaikissa tulevissa kilpailuissa.
On syytä huomioida, että erotuomari on se, joka toteuttaa säännöt käytännössä. Sen vuoksi
erotuomareiden on tunnettava säännöt virheettömästi ja sen lisäksi osattava soveltaa niitä käytännössä
päättäväisesti ja oikein pelin kontekstissa. On tärkeää, että he oppivat ja ymmärtävät säännön taustalla
olevat perusperiaatteet. Ilman tätä heillä olisi suuria vaikeuksia soveltaa sääntöjä oikein. Tämä pätee
erityisesti tilanteissa, joita ei ole selkeästi ilmaistu säännöissä, jolloin erotuomarit kykenevät tekemään
oikeita päätöksiä auktoriteetilla. Muista, että "tuomarilla on valta päättää kaikista peliin liittyvistä
asioista, mukaan lukien niistä, joita ei ole määrätty säännöissä". Tämä on mahdollista ainoastaan kun
tuomarilla on täysi ymmärrys edellä mainituista perusperiaatteista.
On muistettava myös, että säännöt luonnehtivat peliä, asettavat rajoja, määrittelevät
oikeudenmukaisuuden, laillistavat tekniikat, tarjoavat koulutuksen keinon ja muodostavat perustan
sosiaalisuudelle. Nämä kaikki näkökohdat ovat tärkeitä.
Tämä casebook perustuu vuosien 2025-2028 sääntötekstiin, jonka FIVB:n kongressi hyväksyi 2024.
Useisiin caseihin liitty videoklippejä, joiden on määrä auttaa ymmärtämään tekstissä kuvattuja tilanteita
ja tekemään caseista kiinnostavampia.
Guillermo Paredes
FIVB:n sääntökomission presidentti
Suomennos
Casebook eli lentopallon tilannekirja on pyritty suomentamaan mahdollisimman ymmärrettävällä tavalla,
yhteistyössä Lentopalloliiton tuomariryhmän kanssa.
Tämän version suomentajana on toiminut Jori Ostrovskij.
Palautetta (virheet ym.) voi lähettää Jorille osoitteeseen jorio@duck.com.
--- Page 5 ---
SÄÄNTÖJEN SOVELTAMISEN TEOREETTISET PERIAATTEET
Tuomari pysyttelee taustalla, mutta samalla pyrkii tuomaan pelin esiin parhaassa mahdollisessa
valossa ja lisää samalla pelin houkuttelevuutta suurelle yleisölle.
Haluamme pelin olevan suosittu - houkuttelevan show'n tekeminen on tapa, jolla siihen päästään.
CASEBOOK, VUODEN 2025 VERSIO
Vuoden 2025 casebook heijastaa niitä sääntöjä, jotka FIVB:n kongressi on ottanut käyttöön vuosien
saatossa. Vaikka muita sääntö- ja proseduurimuutoksia aina todennäköisesti harkitaankin, niin
tehdäksemme peliä houkuttelevammaksi urheilun ja yhteiskunnan muuttuessa, on tarpeen muistaa,
että tässä esitetyt tuomiot liittyvät niihin sääntöihin, jotka ovat voimassa tänään.
--- Page 6 ---
1 Osallistujat
1.1 Kielletyt esineet
Onko sallittua käyttää sellaisia välineitä kuin jalkaproteesi,
jalkatuki tai loukkaantuneen ranteen kipsisidos?
Tulkinta:
On tärkeää erottaa tuki- ja kangasmateriaalit niistä välineistä,
joilla on mahdollisuus satuttaa tai vahingoittaa muita. Sen
vuoksi kova kipsi ei olisi sallittu, mutta pehmustettu jalkatuki
olisi.
Kyynärvarren tuen tapauksessa se ei saa antaa pelaajalle
etua pallon kontrolloinnissa. Säännöt sallivat pelaajien
käyttävän kompressiovarusteita loukkaantumisilta
suojautumiseksi säännössä 4.5.3 kuvatulla tavalla.
(Sääntö 4.5.1, 4.5.3)
1.2 Kielletyt esineet
Saako pelaaja pitää sormessaan sormusta, joka
todennäköisesti aiheuttaa vahinkoa?
Tulkinta:
Vahingoittumisriskin vuoksi pelaajan on poistettava sormus
sormestaan tai teipattava se.
(Sääntö 4.5.1)
1.3 Kapteeni
Miten päätuomarin pitäisi suhtautua siihen, että pelikapteeni
jatkuvasti kyseenalaistaa hänen päätöksensä?
Tulkinta:
Mikäli käytös päätuomarin mielestä ylittää säännön 5.1.2
asettamat rajat, hänen on varoitettava pelikapteenia säännön
21.1 mukaisesti. Mikäli käyttös jatkuu samanlaisena,
pelikapteenia on rangaistava punaisella kortilla räikeästä
käytöksestä (piste ja syöttö vastapuolelle).
(Sääntö 5.1.2, 20.1, 20.2, 21.1, 21.2, 21.3.1, K.9)
1.4 Kapteeni
Pelikapteeni pyysi päätuomaria tarkistamaan joukkueiden
pelipaikat?
Onko tämä sallittua?
Tulkinta:
On. Joukkue ei kuitenkaan saa väärinkäyttää tätä oikeutta, ja
on kiinnitettävä huomiota siihen, pyrkiikö joukkue viivyttämään
peliä. Yksityiskohtaista tietoa annetaan ainoastaan
pelikapteenin omasta joukkueesta. Vastapuolen pelipaikoista
kerrotaan ainoastaan, ovatko ne oikeat vai ei. Mitään tietoa
siitä, ketkä ovat etu- tai takapelaajia, ei anneta.
(Sääntö 5.1.2.2)
1.5 Kapteeni
Ovatko tuomareiden päätökset lopullisia? Saako tuomari
muuttaa päätöstään, jos joukkue protestoi?
Tulkinta:
Kyllä. Tuomari voi muuttaa päätöstään mikäli tulee tietoiseksi
virheestään ennen seuraavaa syöttöä.
Toisaalta joukkueet eivät saa protestoida tuomarien
normaaleja päätöksiä vastaan.
(Sääntö 5.1.2.1, 23.2.4)
1.6 Valmentajat
Saavatko valmentajat puhutella verkkotuomaria ottelun aikana
protestien tai hänen päätöstensä vuoksi?
Tulkinta:
Ainoastaan joukkueen pelikapteenilla on oikeus puhutella
tuomareita ja pyytää selvityksiä. Valmentajalla ei ole siihen
oikeutta.
(Sääntö 5.1.2, 5.2.3.4, 21.1, 21.2, 21.3)
--- Page 7 ---
1.7 Valmentajat
Voiko apuvalmentaja tai pelaaja painaa summeria aikalisää
varten?
Tulkinta:
Voi, mutta päävalmentajan täytyy näyttää virallinen käsimerkki,
myös silloin kun käytössä on tabletit.
(Sääntö 5.2.1, 5.2.3.3, 5.3.1)
1.8 Valmentajat
Missä päävalmentaja voi liikkua ottelun aikana?
Tulkinta:
Päävalmentajalla ja ainoastaan päävalmentajalla on oikeus
liikkua vapaa-alueella ottelun aikana iskurajan jatkeen ja
lämmittelyalueen välillä siten, ettei hän häiritse peliä eikä
rajatuomarin tai verkkotuomarin työtä.
(Sääntö 5.2.1, 5.2.3.1, 5.2.3.4)
1.9 Valmentajat
Jos valmentaja on loukkaantunut, voiko hän käyttää
kainalosauvoja vapaa-alueella hoitaessaan tehtäväänsä
ottelun aikana?
Tulkinta:
Kainalosauvojen avulla seisominen tai käveleminen ei ole
kiellettyä.
1.10 Valmentajat
Onko sallittua, että joukkueen valmentaja tai apuvalmentaja
auttaa pelaajia lämmittelemään pallojen kanssa erätauoilla
vapaa-alueella?
Tulkinta:
Ei. Näillä henkilöillä on oikeus siihen ainoastaan virallisessa
lämmittelyssä ennen ottelua. Vain pelaajilla on oikeus
lämmitellä erätaukojen aikana vapaa-alueella. Tuomareiden
tulee ohjata valmentaja ja apuvalmentaja kohteliaasti
palaamaan joukkueen vaihtopenkin luo.
(Sääntö 4.2.4, 5.3.1)
1.11 Valmentajat
Saako kukaan joukkueen valmentajistosta tai huoltajistosta
olla lämmittelyn aikana vastapuolen vapaa-alueella tai
kentällä?
Tulkinta:
Yleinen periaate virallisen verkkolämmittelyn aikana on, että
lämmittely voidaan suorittaa ainoastaan joukkueen OMALLA
pelialueella. Pöytäkirjaan merkityt joukkueen toimihenkilöt
saavat kuitenkin olla verkkopylväiden lähellä estämässä
verkosta putoavaa palloa aiheuttamasta vaaratilannetta
pelaajille, tai vastapuolen vapaa-alueella valvomassa omaa
joukkuettaan. Tämä on sallittua ainoastaan valvonta- ja
loukkaantumisten ehkäisyroolissa.
Mikäli joukkueet lämmittelevät erikseen (peräkkäin), niin
verkolla lämmittelevä joukkue voi käyttää koko pelialuetta.
Toinen joukkue voi silloin käyttää vapaa-aluetta oman
kenttäpuolensa takana, kunhan ei häiritse verkolla olevaa
joukkuetta.
(Sääntö Guidelines 4.1)
--- Page 8 ---
1.11.1 Valmentajat
Naisten MM-kisoissa havaittiin, että ylimääräinen
apuvalmentaja/joukkueen toimitsija syötti palloa tietyille
pelaajille kentällä lämmittelyn aikana. FIVB:n tekninen
delegaatti pyysi tuomareita lopettamaan tämän toiminnan.
Oliko se oikein?
Tulkinta:
Oikein toimittu.
Säännöt määräävät, että vain viisi penkillä olevaa
toimihenkilöä saavat osallistua viralliseen lämmittelyyn.
Ylimääräisillä henkilöillä, jotka eivät ole O2bis-ryhmässä tai
muilla joukkueen toimihenkilöillä (esim. joukkueen manageri),
ei ole oikeutta osallistua niin epäviralliseen kuin
viralliseenkaan lämmittelyyn verkolla. Vain fysioterapeutti,
mikäli hän ei ole viiden penkillä olevan toimihenkilön joukossa,
saa avustaa lämmittelyssä, mutta vain virallisen (verkko-)
lämmittelyn alkuun asti.
Tuomareiden tulee saattaa tällainen toiminta FIVB:n TD:n
tietoon.
(Sääntö 4.1.1)
1.11.2 Valmentajat
Joukkueen lämmitellessä pelialueella (ei verkolla) havaittiin,
että ylimääräisiä valmentajia oli sijoittuneena mainospaneelien
ulkopuolelle ja he aktiivisesti lämmittelivät kentällä olevien
pelaajien kanssa (eivät esim. vain palauttaneet palloja). Onko
tämä sallittua?
Tulkinta:
Tämä ei ole sallittua. Ainoastaan pöytäkirjaan merkityt henkilöt
saavat astua pelikenttäalueelle (Field of Play). Ja ainoastaan
nuo valmentajat saavat osallistua lämmittelyyn. Tässä
tapauksessa ylimääräiset valmentajat selvästikin osallistuivat
aktiivisesti joukkueen valmistautumiseen. Tuomareiden tulisi
informoida asiasta FIVB:n TD:lle ja toiminta pitäisi lopettaa.
(Sääntö 4.2.2)
1.11.3 Valmentajat
Valmentajien nähtiin syöttävän tai lyövän palloja vastustajan
kenttäpuolella oman joukkueensa pelaajia kohti. Onko tämä
sallittua?
Tulkinta:
Ei, tämä ei ole sallittua.
Pöytäkirjaan merkityt joukkueen toimihenkilöt saavat kuitenkin
olla verkkopylväiden lähellä estämässä verkosta putoavaa
palloa aiheuttamasta vaaratilannetta pelaajille. Vastustajan
kenttäpuolella oleminen ja aktiivinen osallistuminen
lämmittelyyn on kielletty.
1.12 Peliasu
Miesten World Cupissa joukkueessa oli kaksi pelaajaa, joiden
paidoissa oli numerot 21 ja 22. Onko tämä sallittua?
Tulkinta:
Tavallisissa otteluissa säännöt sallivat numerot 1-20.
Kuitenkin FIVB:n virallisissa ja aikuisten maailmatason
kilpailuissa on sallittua käyttää numeroita, jotka ovat
suurempia kuin 20. Kilpailusäännöissä säädetään pelaajien
numeroiden yläraja.
(Sääntö 4.3.3)
1.13 Peliasu
Joukkueella oli kaksi liberoa. Molemmilla oli erilaiset peliasut,
jotka olivat myös erilaiset kuin muulla joukkueella. Onko tämä
sallittua?
Tulkinta:
Kyllä. Liberoiden peliasujen ei tarvitse olla keskenään
samanlaiset. Itse asiassa tämä saattaa jopa edesauttaa
katsojia ja TV kommentaattoreita ymmärtämään kunkin
pelaajan rooli.
(Sääntö 19.2)
--- Page 9 ---
1.14 Peliasu
Usealla joukkueen pelaajalla oli kompressiovarusteita. Jotkut
näistä olivat valkoisia, toiset mustia.
Onko sallittua käyttää eri värisiä kompressiovarusteita?
Tulkinta:
FIVB:n virallisissa kilpailuissa näiden varusteiden täytyy olla
saman värisiä kuin vastaava peliasun osa, mutta musta,
valkoinen ja neutraali väri ovat hyväksyttäviä. Mikäli joukkueet
käyttävät kompressiovarusteita, niiden täytyy olla väriltään ja
muotoilultaan samanlaisia kaikilla pelaajilla.
FIVB:n virallisissa kilpailuissa tuomareiden täytyy valvoa tätä
ja ilmoittaa kaikista rikkeistä FIVB:n tekniselle delegaatille,
jolla on oikeus tehdä lopullinen päätös tässä asiassa.
Muissa kuin FIVB:n virallisissa kilpailuissa säännöt eivät sano
mitään eri pelaajien kompressiovarusteiden värin
yhdenmukaisuudesta.
(Sääntö 4.5.3)
1.15 Peliasu
Useilla joukkueen jäsenillä oli lämmittelyssä yllään muita
vaatteita peliasunsa päällä tai sen sijaan. Koska pelinumerot
eivät olleet näkyvillä, niin se esti tarkastamasta, oliko kentällä
samat pelaajat kuin annetuissa ID-korteissa. Pitäisikö tämän
olla sallittua?
Tulkinta:
Periaate on, että kaikkien pelaajien pitäisi olla peliasussaan
siitä hetkestä alkaen, kun he astuvat kentälle lämmittelemään.
Joissain huipputapahtumissa joukkueiden esittelyn hoitaa
erityinen tiimi. Näissä tapauksissa säädökset saattavat olla
erilaisia. Tuomareiden tulisi olla kunnolla informoituja tästä
asiasta.
2 Pelimuoto
2.1 Sijoittumis- ja järjestysvirheet
Joukkueen passari pelipaikalla 1 seisoi selvästi pelipaikan 2
pelaajan etupuolella, mutta hyppäsi ilmaan juuri ennen
syöttöhetkeä. Oliko joukkue sijoittunut oikein?
Tulkinta:
Virhe. Kun pelaaja hyppää ilmaan, hän säilyttää sen paikan,
jossa hän viimeksi kosketti kenttää. Vaikka takapelaaja siis oli
syöttöhetkellä ilmassa, paikka, jossa hän viimeksi kosketti
kenttää, on merkitsevä.
(Sääntö 7.4, 7.4.2, 7.4.3, 7.5)
2.2 Sijoittumis- ja järjestysvirheet
Onko virhe, jos syöttöhetkellä pelaajan jalkaterä koskettaa
vastapuolen kenttää?
Tulkinta:
Ei.
Tähän tilanteeseen tulisi suhtautua samoin kuin pelaajaan,
joka koskettaa pallorallin aikana vastapuolen kenttää.
(Sääntö 1.3.3, 7.4)
2.3 Sijoittumis- ja järjestysvirheet
Joukkueelle annettiin väärää tietoa syöttövuorossa olevasta
pelaajasta. Peli jatkui. Tämä väärä tieto havaittiin myöhemmin
erässä.
Mitä tapahtuu seuraavaksi?
Tulkinta:
Joukkueet pitää palauttaa mahdollisimman lähelle
alkuperäistä järjestystä.
Pistetilanne palautetaan siihen tilanteeseen, jossa väärä tieto
annettiin. Oikean syöttäjän annetaan syöttää. Annetut
varoitukset ja sanktiot pytyvät kuitenkin voimassa.
Nämä tapahtumat merkitään pöytäkirjaan.
--- Page 10 ---
2.4 Sijoittumis- ja järjestysvirheet
Joukkueet eivät olleet valmiina pelaamaan, koska viisi tai
seitsemän pelaajaa oli kentällä, kun päätuomari oli valmis
viheltämään syöttöluvan merkiksi.
Mitä olisi pitänyt tapahtua?
Tulkinta:
Päätuomarin pitäisi viheltää syöttöluvan merkiksi, kun hän on
varma että joukkueet ovat valmiita pelaamaan ja syöttäjällä on
pallo hallussaan. Joukkueella on aina oltava kuusi pelaajaa
pelaamassa.
Koska päätuomari huomasi virheen ennen
syöttölupavihellystä, hänen täytyy antaa viivytyssanktio
virheen tehneelle joukkueelle. Seuraavaksi syöttävä joukkue
riippuu viivytyssanktion laadusta.
Jos päätuomari kuitenkin viheltää syöttöluvan merkiksi kun
joukkueella on viisi tai seitsemän pelaajaa kentällä, hänen
täytyy pysäyttää palloralli välittömästi ja tuomita uusi pallo
ilman mitään seuraamuksia.
Jos tilanne huomataan pallorallin jälkeen, pallo perutaan ja
pelataan uudestaan ilman seuraamuksia.
Jos tilannetta ei huomata tai se huomataan vasta seuraavan
pallorallin alettua, ei viidellä tai seitsemällä pelaajalla pelattua
pallorallia voida enää pelata uudestaan.
(Sääntö 7.3.1, 7.5, 12.3)
2.5 Sijoittumis- ja järjestysvirheet
Väärän pelaajan suorittaman aloitussyötön jälkeen pallo meni
ulos. Kun palloralli oli loppunut, kirjuri painoi summeria väärän
syöttäjän merkiksi. Kuinka monta pistettä vastaanottava
joukkue saa?
Tulkinta:
Vain yksi piste kuuluu antaa, väärän syöttäjän vuoksi,
riippumatta siitä, kumpi joukkue 'voitti' pallorallin.
(Sääntö 7.7.1.1)
2.6 Sijoittumis- ja järjestysvirheet
Onko virhe, jos kentällä olevan pelaajan jalkaterä koskettaa
syöttöhetkellä vapaa-aluetta?
Tulkinta:
Kyllä, tämä on virhe, koska syöttöhetkellä pelaajien syöttäjää
lukuun ottamatta on oltava omalla kentällään. Niin muodoin on
virhe, jos kentällä oleva pelaaja koskettaa vapaa-aluetta
syöttöhetkellä.
(Sääntö 7.4)
2.7 Sijoittumis- ja järjestysvirheet
Syöttöhetkellä vastaanottavan joukkueen I-paikan pelaajan
takimmaisen jalan kantapää oli samalla tasalla (keskirajaan
nähden) kuin II-paikan pelaajan etummaisen jalan varpaiden
kärki. Miten verkkotuomarin tulisi menetellä?
Tulkinta:
Verkkotuomarin ei pitäisi tehdä mitään. Tämä on sallittu
sijoittuminen 2025-28-sääntöjen mukaisesti. Vastaanottava
joukkue tekee sijoittumisvirheen, jos pelaajat eivät ole oikeilla
paikoillaan aloitussyöttöhetkellä.
Tuomareiden kuuluu viheltää ainoastaan silloin, kun takarivin
pelaaja on täysin vastaavan eturivin pelaajan etupuolella
syöttöhetkellä. Lattiaa koskettavat jalkaterät määrittävät
pelaajien sijainnin.
(Sääntö 1.3.3, 7.4.3.1)
2.8 Sijoittumis- ja järjestysvirheet
Kahdessa eri tilanteessa päätuomari tuomitsi kahdesti
sijoittumisvirheen syöttävälle joukkueelle pelipaikkojen V ja VI
välillä. Miten päätuomarin tulisi soveltaa nykyisiä sääntöjä
tässä tilanteessa?
Tulkinta:
Päätuomarin tulee antaa pelin jatkua.
Tämä on syöttävälle joukkueelle Sääntöjen 2025-28 mukainen
sijoittuminen.
Huom: FIVB:n kongressin 2024 hyväksymä sääntömuutos ei
koske syöttävää joukkuetta.
(Sääntö 1.3.3, 7.4, 7.4.3.2)
3 Pelitapahtumat
--- Page 11 ---
3.1 Pallon pelaaminen
Ensimmäisen kosketuksen jälkeen pallo meni antennin
ulkopuolelta verkon toiselle puolelle. Passari juoksi pallon
perään vastapuolen vapaa-alueelle ja yritti palauttaa pallon -
mutta se meni vastapuolen kenttää ja verkkoa kohti
vastustajan puolella.
Päätuomari vihelsi ja näytti 'pallo ulkona'.
Millä hetkellä pallo on 'ulkona'?
Tulkinta:
Tämä pallo meni 'ulos', kun se kokonaisuudessaan oli vapaa-
alueen ulkopuolella vastapuolen kenttäpuolella (eli
vastapuolen kentän yllä).
(Sääntö 10.1.2, 10.1.2.2)
3.2 Pallon pelaaminen
Voiko pelaaja laillisesti lyödä palloa alakautta kämmen
ylöspäin käännettynä?
Tulkinta:
Kyllä voi.
Kosketus on tuomittava pallokontaktin laadun perusteella, eli
onko se pehmeä tai kova kimmoke tai onko pallo kopattu ja/tai
heitetty. Päätuomarin ei pitäisi tällaisessa tapauksessa
viheltää liian hätäisesti, ellei hän varmasti näe palloa
kopattavan ja/tai heitettävän.
(Sääntö 9.2.1, 9.2.2, 9.3.3, 9.3.4)
3.3 Pallon pelaaminen
Ensimmäisellä kosketuksella pallo pomppasi pelaajan
käsivarresta toiseen ja siitä edelleen hänen rintakehäänsä,
ilman että hän ehti reagoida tapahtumaan, eikä palloa kopattu
eikä heitetty. Päätuomari antoi pallon jatkua. Toimiko hän
oikein?
Tulkinta:
Tuomari oli oikeassa. 'Ensimmäisen kosketuksen' tilanteita,
joissa peräkkäiset kosketukset ovat sallittuja, ovat:
1. Syötön vastaanotto
2. Hyökkäyksen puolustus (hyökkäys voi olla joko kova tai
juju)
3. Oman torjujan jälkeinen kosketus
4. Vastapuolen torjunnasta kimmonneen pallon pelaaminen.
Pelaajalla on oikeus peräkkäisiin pallokontakteihin
ensimmäisellä kosketuksella, kunhan hän tekee ainoastaan
yhden suorituksen pelatakseen palloa. On kuitenkin
mahdollista tuomita 'koppi' tai 'heitto' ensimmäisellä
kosketuksella mikäli kaksi erillistä vaihetta (ensin pallon kiinni
ottaminen ja sitten heitto) on erotettavissa.
(Sääntö 9.2.3.2, 14.2, Guidelines)
3.4 Pallon pelaaminen
Torjuja 'ohjasi' pallon vastapuolen kenttään. Oliko toiminta
oikein?
Tulkinta:
Tämä riippuu siitä, lyötiinkö palloa oikein vai oliko kyseessä
koppi tai heitto. On sallittua torjua pallo ja suunnata se
takaisin vastustajan kenttään. Koppi tai heitto on mahdollinen
vaikka kyseessä olisikin torjuntasuoritus.
(Sääntö 9.2.2)
3.5 Pallon pelaaminen
Hyökkääjä pelasi palloa kahden käden heiton kaltaisella
liikkeellä.
Miten päätuomarin tulisi arvioida tällaista suoritusta?
Tulkinta:
Mikään ei estä pelaajaa tekemästä hyökkäystä kahdella
kädellä. Palloa ei kuitenkaan saa ottaa kiinni ja heittää. Videon
tapauksessa pallo koskettaa pelaajaan ensimmäisen kerran
hänen päänsä takana ja irtoaa käsistä yli 50 cm myöhemmin.
Tämä on KOPPI.
(Sääntö 9.2.2)
--- Page 12 ---
3.6 Pallon pelaaminen
Pelaaja hyppäsi ilmaan mainospaneelien yli yrittäessään
pelastaa palloa lähellä katsomoa omalla puolellaan verkkoa.
Kosketuksen jälkeen hän laskeutui katsomoon. Oliko tämä
oikein?
Tulkinta:
Sallittu pelaaminen. Omalla kenttäpuolellaan vapaa-alueen
(ja pelialueen) ulkopuolella pelaaja saa pelata palloa ja jopa
ottaa tukea kanssapelaajasta tai mistä tahansa rakennelmasta
ylettyäkseen palloon. Tähän sisältyy myös hänen oman
puolensa vaihtopenkki, koska se on vapaa-alueen
ulkopuolella. Vastaava toiminta toisella puolella verkkoa on
kielletty.
(Sääntö 9, 9.1.3, 10.1.2)
3.7 Pallon pelaaminen
Pallorallin aikana pelaaja haki palloa katsomosta. Juuri kun
pelaaja oli lyömässä palloa, katsoja otti pallon kiinni.
Valmentaja vaati pallon uusimista, koska katsoja esti peliä.
Päätuomari kieltäytyi. Toimiko päätuomari oikein?
Tulkinta:
Kyllä. Pelaajalla on oikeus omalla puolellaan verkkoa yrittää
tavoitella palloa katsomosta tai mistä tahansa pelialueen
ulkopuolelta, mukaan lukien joukkueen penkki, katsomo jne.
Toisaalta, vaikka pelaajalla on etuoikeus palloon pelialueella,
pelialueen ulkopuolella tällaista oikeutta ei ole.
(Sääntö 9, 9.1.3)
3.8 Pallon pelaaminen
Täytyykö päätuomarin viheltää käsittelyvirhe, jos pelaaja tekee
näyttävän pelastuksen?
Tulkinta:
Tuomarin tulisi ottaa huomioon sääntöjen periaate 'Pidetään
pallo ilmassa!'. Se tarkoittaa, että mikäli pelaaja liikkuu
nopeasti ja näkee paljon vaivaa pelastaakseen pallon ja
lyödessään palloa tekee lievän kaksoiskosketuksen, on
tuomarin oltava vähemmän ankara kuin tavallisessa
tilanteessa.
(Sääntö 9.7, Guidelines)
3.9 Pallon pelaaminen
Pallo kimposi 'A'-joukkueen torjujan päästä antennin yli
joukkueen 'B' vapaa-alueelle. 'A':n pelaaja ryntäsi pallon
perään pelatakseen sen takaisin omalle puolelleen. Voidaanko
pallo palauttaa tällä tavalla?
Tulkinta:
Kyllä. Pallo meni antennin yli vastustajan vapaa-alueelle
osittain ylityskaistan ulkopuolelta. Sen vuoksi 'A':lla oli oikeus
palauttaa pallo omalle kenttäpuolelleen samalta puolelta
kenttää ylityskaistan ulkopuolelta. Rajatuomareiden ei tule
liputtaa tällaisia palloja ennen kuin niitä ei voida enää pelata
sääntöjenmukaisesti.
(Sääntö 10.1.2)
3.10 Pallon pelaaminen
Pelaaja tavoitteli palloa kentän ulkopuolella ja otti tukea kirjurin
pöydästä palauttaakseen pallon joukkueelleen. Pallokontakti
tapahtui kirjurin pöydän yläpuolella, pöydän siinä päässä, joka
oli vastustajan kenttäpuolella. Päätuomari ei reagoinut
tilanteeseen ja antoi pelin jatkua. Oliko pelaajalla oikeus
pelata tuossa paikassa olevaa palloa?
Tulkinta:
Kyllä. Kyse oli varsin näyttävästä suorituksesta. Sääntötekstin
mukaan pallo voidaan palauttaa kirjurin pöydän päältä koko
sen laajuudessaan, myös vastustajan kenttäpuolella olevalta
osalta. Sen vuoksi pallon pelaaminen oli sallittua ja
päätuomari oli oikeassa salliessaan pallorallin jatkuvan.
(Sääntö 9)
3.11 Pallon pelaaminen
Pitäisikö rajatuomarin liputtaa kun pallo joukkueen toisen tai
kolmannen kosketuksen jälkeen ohittaa verkkotason
ylityskaistan ulkopuolelta vastustajan vapaa-alueelle?
Tulkinta:
Kyllä. Tällaisen pallon tuomitseminen kuuluu rajatuomareiden
vastuualueeseen.
(Sääntö 8.4.1, 8.4.2, 9.1, 10.1.2, 10.1.2.1, 10.1.2.2, 29.2.1.3)
--- Page 13 ---
3.12 Pallon pelaaminen
Joukkueen 'A' passari kosketti palloon verkon yläpuolella
siten, että kosketushetkellä hänen sormensa olivat
vastapuolen ilmatilassa. Passin jälkeen pallo lensi verkon
suuntaisesti hyökkääjälle.
Joukkueen 'B' torjuja kosketti palloon joukkueen 'A' puolella
siten, ettei joukkueen 'A' pelaaja voinut suorittaa
hyökkäyslyöntiä.
Miten päätuomarin tulisi toimia?
Tulkinta:
Joukkueiden tulee pelata palloa omalla kenttäpuolellaan
(paitsi säännön 10.1.2 tapauksessa). Verkon yläreunaa
korkeammalla käden sijainti on huomioitava.
Sen vuoksi, koska passari kosketti palloon vastustajan
puolella, teki passari virheen. Myös torjuja teki virheen
koskettaessaan palloon vastustajan puolella ennen
hyökkäyslyöntiä, koska verkon päällä käden sijainti on
huomioitava.
Kuitenkin vain ensimmäinen virhe otetaan huomioon.
Palloon koskettaminen verkon alapuolella on eri asia. Silloin
pallon sijainti ratkaisee, eli pelaaminen on kiellettyä
ainoastaan jos pallo on kokonaan ohittanut verkkotason.
(Sääntö 9)
3.13 Pallon pelaaminen
Saako valmentaja, joka seisoo omalla paikallaan joukkueensa
vapaa-alueella, ottaa kiinni antennin yli tulleen pallon, kun
vastapuolen pelaaja juoksee yrittämään palauttaa sitä?
Tulkinta:
Ei.
Kenelläkään joukkueen jäsenellä, valmentaja mukaanlukien,
ei ole lupaa estää vastapuolen pelaajaa palauttamasta palloa
ylityskaistan ulkopuolelta takaisin omalle kenttäpuolelleen.
Sillä ei ole väliä, onko tällainen kosketus tahallinen vai
tahaton. Se tarkoittaa, että omalla paikallaan seisovan
valmentajan on 'annettava tietä' vastapuolen pelaajalle, joka
yrittää pelata palloa.
(Sääntö 10.1.2.2)
3.13.1 Pallon pelaaminen
Joukkueen 'B' huonon vastaanoton jälkeen pallo lensi
ylityskaistan ulkopuolelta vastustajan vapaa-alueelle. 'B'-
joukkueen pelaaja lähti juoksemaan pelatakseen palloa. Hän
astui verkon ali koskematta verkkoa ja vastapuolen kenttää,
mutta koska 'A'-joukkueen pelaaja liikkui omalla kentällään
myöskin kohti palloa, ei 'B'-joukkueen pelaaja kyennyt
pelastamaan palloa. Estikö 'A'-joukkueen pelaaja 'B'-
joukkueen pelaajaa pelaamasta palloa?
Tulkinta:
Jokaisella pelaajalla on oikeus seistä ja liikkua vapaasti omalla
kentällään ja sen ilmatilassa. Vapaa-alueella sekä vastapuolen
kentällä ja sen ilmatilassa pelaamisessa on joitain rajoituksia.
Tämän johdosta sen päätteleminen, tapahtuiko tilanteessa
estäminen vai ei, riippuu oleellisesti siitä, oliko joukkueen 'A'
pelaaja omalla kentällään vaiko vapaa-alueella.
Jos joukkueen 'A' pelaaja liikkui omalla kentällään, oli hänen
pelaamisensa laillista. Jos hän sen sijaan oli vapaa-alueella ja
hänen liikkumistaan voidaan pitää estämisenä, hän syyllistyi
virheeseen.
(Sääntö 10.1.2.2)
--- Page 14 ---
3.13.2 Pallon pelaaminen
Pallo kimposi joukkueen 'A' torjujasta, osui verkkoon ja
antenniin sekä verkkomerkkiin samaan aikaan joukkueen 'B'
puolella ja putosi kenttään. Päätuomari päätti, että kyse oli
onnistuneesta torjunnasta ja tuomitsi pallon joukkueelle 'A'.
Oliko päätös oikea?
Tulkinta:
Ei.
Kuten videolla näkyy, pallo koskettaa verkkomerkkiin ja
muuttaa muuttaa pallon luonnollista kimpoamista (suuntaa)
joukkueen 'B' puolella. "tuomarit katkaisevat viheltämällä
pallorallin, edellyttäen että he ovat varmoja virheen
tapahtumisesta ja ovat todenneet sen laadun" (Sääntö
22.2.1.2).
Heidän tulee välttää päätösten tekemistä ainoastaan
oletuksiinsa perustuen, kuten videolla nähdään.
- Jos pallo koskettaa antenniin, pallo on 'ulkona' (Sääntö 8.4.3)
Tuomareiden tulee viheltää ja näyttää käsimerkki 'ulkona'.
- Jos pallo koskettaa ainoastaan verkkomerkkiin, tuomarit
eivät pysäytä peliä, kyseessä ei ole virhe.
- Kun pallo koskettaa samaan aikaan sekä verkkomerkkiä että
antennia, yleensä se muuttaa pallon kulkusuuntaa. Koska
pallon koskettaminen antenniin on virhe, tuomareiden on
vihellettävä ja näytettävä 'ulkona'-käsimerkki.
(Sääntö 22.2.1, 8.4.3)
3.13.3 Pallon pelaaminen
Pallo osui verkkomerkkiin mutta ei antenniin.
Pitäisikö verkkomerkistä kimmonnut pallo automaattisesti
tulkita osuneeksi myös antenniin?
Tulkinta:
Ei, tuomareiden täytyy nähdä pallon koskettavan myös
antennia. Pallon kimmotessa verkosta siihen vaikuttaa monia
voimia, eikä tuomareiden tule automaattisesti olettaa
tilanteessa tapahtuneen virhe.
(Sääntö 22.2.1, 8.4.3)
3.13.4 Pallon pelaaminen
Joukkueen huonon ensimmäisen kosketuksen jälkeen passari
juoksi pallon perään ja pelasi sitä vastapuolen vapaa-alueella.
Mitä tuomareiden tulisi ottaa huomioon tällaisessa
tilanteessa?
Tulkinta:
Hyvän näkökulman pitäisi auttaa tuomareita havaitsemaan,
onko pallo kulkenut vastustajan kenttäpuolelle verkon
ylityskaistan läpi. Mikäli on, tapahtuu virhe sillä hetkellä, kun
passari koskee palloon ja se on vihellettävä.
Jos pallo kuitenkin meni ylityskaistan ulkopuolelta, on passarin
kosketus laillinen ja mikäli pallo palautuu hänen
kenttäpuolelleen ylityskaistan ulkopuolelta, se voidaan
hyökätä laillisesti.
3.14 Tunkeutuminen vastapuolen pelialueelle
Hyökkääjä laskeutui keskiviivalle sääntöjen mukaiseen
asemaan, mutta vastapuolen torjuja astui hänen jalkojensa
päälle, mikä esti häntä liikkumasta.
Onko tämä estämistä?
Tulkinta:
Kyllä. Tämä on estämistä.
Estäminen tarkoittaa, että pelaaja estää vastapuolen pelaajaa
liikkumasta, pelaamasta palloa tai häiritsee vastapuolen
pelaajaa tämän yrittäessä pelata palloa. Vaikka molemmat
pelaajat olivat sääntöjen mukaisessa asemassa keskirajalla,
toista heistä häirittiin.
(Sääntö 11.2.1, 11.2.2.1, 11.2.4)
3.15 Tunkeutuminen vastapuolen pelialueelle
Onko fyysinen kontakti aina häiritsemistä?
Tulkinta:
Ei, ottelun aikana esiintyy useita kontaktitilanteita, mutta
tuomarin tulisi viheltää mikäli pelaaja häiritsee tai estää
vastapuolen pelaajaa pelaamasta.
(Sääntö 11.2.1)
--- Page 15 ---
3.16 Tunkeutuminen vastapuolen pelialueelle
Näyttävän puolustuksen aikana pelaaja tunkeutui vastustajan
kenttäpuolelle siten, että hänen kehonsa kosketti lattiaan
(vastustajan kenttäpuolella), mutta molemmat jalat olivat
kokonaan ilmassa vastustajan kentän yläpuolella eikä niiden
mikään osa ollut keskirajan yläpuolella. Vastapuolen pelaajia
ei häiritty. Oliko kyseessä virhe?
Tulkinta:
Ei. Säännön 11.2.2 mukaan on sallittua koskettaa vastapuolen
kenttää jalkaterällä, jos ylittävän jalkaterän jokin osa joko
koskettaa keskirajaa tai on sen yläpuolella, tai muulla
jalkaterän yläpuolisella kehonosalla, jos ei häiritä
vastapuolen pelaamista.
Koska jalkaterät eivät koskettaneet vastapuolen kenttää eikä
vastapuolen peliä häiritty, ei tilannetta voida pitää virheenä.
(Sääntö 11.2.2)
3.17 Tunkeutuminen vastapuolen pelialueelle
Kun katsotaan tarkasti sinisen pelaajan liikkumista, on selvää,
että hän tekee virheen seistessään vastustajan kentällä ja
sivurajalla, vaikka onkin alun perin uskonut voivansa pelastaa
pallon. Vastustaja joutui kiirehtien väistämään
yhteentörmäystä. Onko tämä estämistä?
Tulkinta:
Ensimmäinen virhe tapahtui, kun sinisen pelaajan jalkaterä oli
vastapuolen kentällä ja sivurajalla.
Mikäli näin ei olisi tapahtunut, niin estämisen määritelmä on
estää pelaajaa pelaamasta palloa. Koska sininen pelaaja
pakotti vastapuolen väistöliikkeeseen, voidaan tätä pitää
estämisenä.
(Sääntö 7.5, Guidelines)
3.18 Tunkeutuminen vastapuolen pelialueelle
Pelaaja tavoitteli palloa, joka oli mennyt ylityskaistan
ulkopuolelta vastapuolen vapaa-alueelle. Matkan varrella
hänen jalkansa kosketti vastapuolen kenttää kokonaan
vastustajan kenttäpuolella.
Olisiko päätuomarin pitänyt viheltää tästä virhe?
Tulkinta:
Kyllä, tämä on virhe.
Sivuraja on vastustajan kentän mittojen sisällä. Jos osa
jalkaterästä olisi koskettanut myös keskirajaa (tai osa
jalkaterästä olisi ollut keskirajan yläpuolella), ei tilanne olisi
ollut virhe.
(Sääntö 11.2.2.1)
3.19 Pelaaja verkolla
Verkon yläpuolella tapahtuneen samanaikaisen kosketuksen
jälkeen pallo putosi joukkueen 'A' puolelle kentän ulkopuolelle.
Kuka saa seuraavan syötön?
Tulkinta:
Jos vastustajat todellakin koskettavat palloon samanaikaisesti
juuri verkon yläpuolella (tai vaikka kontakti olisi kokonaan
vastustajan kentän yläpuolella), peli jatkuu tilanteessa, jossa
molemmilla pelaajilla on oikeus pelata palloa, ja se putoaa
kentän ulkopuolelle, on virhe vastapuolisen joukkueen.
Joukkue 'A' saa syötön.
(Sääntö 9.1.2.2, 9.1.2.3)
3.20 Pelaaja verkolla
Hyökkäys työnsi verkkoa siten, että se osui torjujan
kyynärvarsiin. Onko kyseessä verkkovirhe?
Tulkinta:
Ei. Jos verkko koskettaa pelaajaan, ei tapahdu virhettä.
(Sääntö 11.3.3, 11.4.4)
3.21 Pelaaja verkolla
Torjujan laskeuduttua maahan torjuntasuorituksestaan hän
kääntyi ja kosketti kevyesti olkapäällään verkkoa antennien
välissä.
Tulisiko tämä viheltää virheeksi?
Tulkinta:
Ei. Koska pelisuoritus, jossa hän pelasi palloa, oli päättynyt
ennen kääntymistä, ei verkkokosketus ole virhe.
(Sääntö 11.3.1, 11.4.4)
--- Page 16 ---
3.22 Pelaaja verkolla
Torjuja yritti torjua lähellä olevaa palloa, mutta ei osunut
siihen, vaan kosketti verkon ylänauhaa.
Onko kyseessä virhe?
Tulkinta:
Kyllä, koska tämä on pallon pelaamista tai yritys pelata palloa,
vaikka kontaktia siihen ei tapahtunutkaan.
(Sääntö 11.3.1, 11.4.4)
3.23 Pelaaja verkolla
Keskitorjuja kurotti verkon yli ja kosketti sen ylänauhaa
yrittäessään torjua lähellään tapahtunutta kuviohyökkäystä.
Oliko kyseessä virhe?
Tulkinta:
Kyllä, verkkokosketus oli tässä tilanteessa verkkovirhe: torjuja
oli lähellä pallon pelipaikkaa, ja verkkokosketus tapahtui
antennien välissä.
(Sääntö 11.3.1, 11.4.4)
3.24 Pelaaja verkolla
Hyökkääjä laskeutui alas tasapainossa, otti kaksi askelta ja
kosketti verkkoa antennin ulkopuolella pallon ollessa vielä
pelissä.
Onko kyseessä virhe?
Tulkinta:
Pelaaja ei tehnyt virhettä, koska
- kosketus tapahtui antennin ulkopuolella
- hän ei ottanut verkosta tukea
(Sääntö 11.3.1, 11.3.2, 11.4.4)
3.25 Pelaaja verkolla
Hyökkääjä laskeutui alas epätasapainossa, otti kaksi askelta
ja työnsi rinnallaan verkkoa antennien välissä pallon ollessa
vielä pelissä. Jos pelaaja ei olisi osunut verkkoon, hän olisi
kaatunut vastapuolen kentälle.
Onko kyseessä virhe?
Tulkinta:
Kyllä, jos pelaaja ottaa verkosta tukea, antennien välissä,
hänen toimintansa katsotaan häiritsevän peliä.
(Sääntö 11.3.1, 11.4.4)
3.26 Pelaaja verkolla
Kun hyökkääjä oli lyönyt palloa, hän myös tönäisi polvellaan
passaria. Tönäisy aiheutti passarin osumisen kevyesti
verkkoon.
Oliko kyseessä virhe?
Tulkinta:
Kyllä, koska passari oli pelaamassa palloa.
(Sääntö 11.3.1, 11.4.4)
3.27 Pelaaja verkolla
Pelaajan pelatessa palloa hänen hiuksensa osuivat verkkoon.
Oliko tämä sallittua?
Tulkinta:
Kyllä. Tätä on pidettävä virheenä ainoastaan silloin, jos on
selvää että verkkokosketus vaikutti vastapuolen
mahdollisuuksiin pelata palloa tai se keskeytti pallorallin (esim.
poninhäntä sotkeutuu kiinni verkkoon). Jos verkkokosketus ei
häirinnyt vastapuolen peliä eikä pallorallia, tuomareden ei
kuulu keskeyttää peliä.
(Sääntö 11.3.1, 11.4.4)
--- Page 17 ---
3.27.1 Pelaaja verkolla
Ensimmäisessä tapauksessa, hyökkääjän lyötyä palloa hänen
kätensä osui torjujan käteen ja sai sen (torjujan käden)
osumaan verkkoon.
Toisessa tapauksessa sekä hyökkääjä että torjuja koskettivat
palloa. Sen jälkeen hyökkääjän käsi osui torjujan käteen ja sai
sen (torjujan käden) osumaan verkkoon.
Voidaanko näitä tapauksia pitää verkkovirheinä tai häirintänä?
Tulkinta:
Ensimmäisessä tapauksessa torjujan verkkokosketusta ei
voida pitää virheenä, koska hyökkääjän suoritus muutti hänen
suoritustaan. Jos päätuomarin mielestä hyökkääjä ohjasi
vastustajan käden verkkoon tahallisella liikkeellä, teki
hyökkääjä virheen häiritessään vastapuolen pelaamista, mikä
on vastoin REILUN PELIN henkeä. Silloin hyökkääjän toiminta
tulisi rangaista räikeänä käytöksenä asianmukaisin sanktioin.
Toisessa tapauksessa kyse ei ole häiritsemisestä.
Häiritseminen tarkoittaa sitä, että vastustajaa estetään
pelaamasta palloa. Tässä tapauksessa torjuja on jo pelannut
palloa - joten kyse ei ole häiritsemisestä.
Vastapuolten välillä syntyy joka tapauksessa monia
satunnaisia ja tahattomia kontakteja, eivätkä ne ole
automaattisesti virheitä. Tämä on selvästi yksi niistä
tapauksista, ja tuomareiden on oltava valmiita arvioimaan tätä
tilannetta "ei virheenä" kummaltakaan osapuolelta. Pelin
kuuluu jatkua.
Tietysti, mikäli hyökkääjä yrittäisi selkeästi tahallaan saada
vastustajan käden osumaan verkkoon tai harhaanjohtaa
tuomareita, tulisi tilanteesta antaa käytössanktio.
(Sääntö Guidelines)
3.27.2 Pelaaja verkolla
Torjuntaryhmään osallistunut pelaaja oli lopettanut
torjuntaliikkeen ja laskeutunut alas. Kuitenkin samaan
torjuntaryhmään osallistunut toinen pelaaja kaatui
laskeutuessaan ensin mainitun pelaajan päälle, minkä
johdosta tämä osui verkkoon antennien välissä. Voidaako tätä
verkkokosketusta pitää virheenä?
Tulkinta:
Kyllä.
Ryhmätorjuntaan osallistuvia pelaajia on pidettävä yhtenä
'yksikkönä'. Jos yksi heistä pelaa vielä palloa, se tarkoittaa
että yksikkö kokonaisuudessaan pelaa vielä palloa. Sen
vuoksi toisen pelaajan verkkokosketusta on pidettävä
virheenä.
(Sääntö 11.3.1)
3.27.3 Pelaaja verkolla
Onko pelaajan sallittua tunkeutua vastapuolen ilmatilaan
verkon ali siten, että vastapuolen pelaaja säikähtää, vaikka
fyysistä kontaktia ei tapahdukaan?
Tulkinta:
Se on sallittua edellyttäen, että vastapuolen pelaajaa ei häiritä
estäen häntä pelaamasta palloa.
Häiritseminen voi tapahtua vaikka pelaajien välillä ei olisikaan
fyysistä kosketusta. Päätuomarilla on oikeus pysäyttää peli
verkon ali tunkeutuneen pelaajan virheen vuoksi ja
tarvittaessa antaa hänelle varoitus tai käytössanktio.
(Sääntö 11.2.1)
3.27.4 Pelaaja verkolla
Joukkueen 'B' heikon vastaanoton jälkeen pallo meni verkkoon
verkkomerkin lähelle. Joukkueen 'A' kakkospaikan pelaaja
siirtyi selkeästi sivuttain kohti palloa ja koski siihen kohotetuin
kyynärvarsin verkon läpi. Joukkueen 'B' pelaaja ei kyennyt
pelaamaan palloa, koska se kimposikin verkosta eri tavalla.
Päätuomari vihelsi joukkueen 'A' pelaajalle verkkovirheen.
Oliko päätös oikea?
Tulkinta:
Kyllä, päätös oli oikea.
Ei olisi virhe, jos pallo koskettaa pelaajaa verkon läpi
tilanteessa, jossa verkon lähellä oleva pelaaja on
passiivisessa/neutraalissa asennossa ilman minkäänlaista
liikettä kohti palloa TAI suojaa kasvojaan tai kehoaan kovaa
lyödyltä pallolta.
Jos pelaaja liikkuu kohti palloa 'tavoitellen' sitä ja tahallisesti
koskettaa sitä ja muuttaa verkosta kimpoavan pallon suuntaa
tai nopeutta, on kyseessä virhe.
(Sääntö 11.4.4)
--- Page 18 ---
3.27.5 Pelaaja verkolla
Hyökätty pallo kimposi torjujista lyöjän rintaan. Tällä hetkellä
lyöjän pää oli verkon yläreunan yläpuolella. Sitten pallo meni
verkkoon, joka ei ollut tarpeeksi kireällä ja liikkui voimakkaasti.
Haastevideon perusteella todettiin, että yksi torjujista kosketti
verkkoon, joka liikkui lyöjän pelaaman pallon vuoksi.
Tilanteessa ei tuomittu verkkovirhettä eikä kahta peräkkäistä
kosketusta. Oliko tuomareiden päätös oikea?
Tulkinta:
Kyllä.
Oikean päätöksen tekemisessä on otettava huomioon kaksi
asiaa.
1. Vaikka lyöjän alkuperäinen toiminta oli hyökkäys, hänestä
tuli torjuja pallon kimmottua takaisin vastustajan torjunnasta.
Koska hänen päänsä oli edelleen verkon yläpuolella, vaikka
osumapiste oli alempana, hän teki toteutuneen torjunnan.
Sen vuoksi hänen seuraava lyöntinsä oli laillinen, koska se oli
joukkueen ensimmäisen kosketus.
2. Vaikka toinen torjujista osui verkkoon, jos pallo lentää
vastustajalta verkkoon ja aiheuttaa verkon kosketuksen
pelaajaan, ei pelaaja ole syyllistynyt virheeseen.
(Sääntö 11.4.4)
3.27.6 Pelaaja verkolla
Osa 1: Pelaaja hyppää verkolla tehden valehyökkäyksen. Hän
ei siis ole pallon välittömässä läheisyydessä. Suorituksensa
aikana osuu vastustajan käteen ja työntää sen verkkoon.
Onko tämä virhe?
Osa 2: Hyökkäyksen valmisteluvaiheessa passari tekee yhden
käden passin – sitten vastustajan torjuja koskee passarin
käteen.
Onko tämä virhe?
Tulkinta:
Osa 1:
Kyseessä oli käytös, joka johti harhaan sekä tuomareita että
vastustajaa. Tästä syystä torjujan verkkokosketusta ei voida
pitää virheenä. Toisaalta Sääntökirjan määritelmän ja
Guidelinesin lähestymistavan mukaisesti keskipelaajan
toiminta ei ollut estämistä, koska vastustajan torjuja ei ollut
pelaamassa palloa, joten häntä ei estetty. Koska toiminnassa
ei ollut virhettä, palloralli tulisi päättää ja sitten rangaista
keskipelaajaa räikeästä käytöksestä.
Osa 2:
Vastustajan koskettaminen ei välttämättä ole virhe, joka
tulkittaisiin estämiseksi. Pelaajaa on häirittävä tai estettävä
pelaamasta palloa. Tässä kuvatussa tapauksessa passari oli
jo pelannut pallon onnistuneesti, joten estämistä ei pitäisi
tuomita.
(Sääntö 11.3.1, 11.4.1)
3.28 Syöttö
Heti kun syöttö oli lähtenyt, kirjuri ilmoitti 'väärästä syöttäjästä'
tai virheestä kokoonpanossa verkkotuomarille, joka vihelsi
pelin poikki. Toimiko kirjuri oikein?
Tulkinta:
Kirjuri toimi oikein. Kun väärä syöttäjä valmistautuu
syöttämään, kirjurin on odotettava, kunnes syöttö on
tapahtunut ennen kuin huomauttaa asiasta tuomareille.
(Sääntö 7.7.1, 12.2.1, 12.7.1, 27.2.2.2)
3.29 Syöttö
Syöttölupavihellyksen jälkeen syöttävä joukkue huomasi sillä
olevan väärä pelaaja syöttämässä. Oikea pelaaja meni
aloitusalueelle valmiina syöttämään. Voiko tämä pelaaja nyt
syöttää?
Tulkinta:
Kyllä - edellyttäen että oikea pelaaja suorittaa syötön
kahdeksan sekunnin kuluessa syöttöluvasta. Päätuomari ei
vihellä toista kertaa syöttöluvan merkiksi.
(Sääntö 12.4.4)
3.30 Syöttö
Joukkue 'A' syötti. Pallo osui verkkoon ja putosi kohti lattiaa
'A':n puolella. 'B':n pelaaja kurotti verkon alta toiselle puolelle
ja otti pallosta kopin ennen kuin se osui lattiaan.
Onko tämä sallittua?
Tulkinta:
Kyllä - päätuomarin täytyy viheltää heti kun on selvää, ettei
pallo ei tule ylittämään verkkoa sääntöjen mukaan. Tässä
tilanteessa pallo ei enää ole pelissä.
(Sääntö 12.6.2.1)
--- Page 19 ---
3.31 Syöttö
Onko sallittua suorittaa hyppysyöttö lyöden palloa kahdella
kädellä?
Tulkinta:
Ei. Sääntö 12.4.1 määrää, että syöttö, riippumatta tehdäänkö
se hypystä vai jalat maassa, on suoritettava lyömällä palloa
yhdellä kädellä tai käsivarren osalla. Sen vuoksi pallon
lyöminen kahdella kädellä on virhe.
(Sääntö 12.4.1, 12.6.1.2)
3.31.1 Syöttö
Syötetty pallo repii verkon keskiosan ja tunkeutuu sitten reiän
läpi vastustajan kenttäpuolelle.
Miten pelin tulisi jatkua?
Tulkinta:
Vastaanottavan joukkueen tulisi voittaa pallo.
Virhe tapahtui, koska syötetty pallo ei kulkenut ylityskaistan
läpi. Verkon repeäminen tapahtui tämän jälkeen, joten
tilanteessa ei voida ottaa uutta palloa.
Huom: Sääntö 10.3.2 verkon vahingoittumisesta viittaa
joukkueen kolmen lyönnin aikana tapahtuviin toimiin. Verkko,
jossa on selkeä reikä, tulee vaihtaa ennen pelin jatkumista.
(Sääntö 8.4.4, 10.1.1, 12.6.2.1)
3.31.2 Syöttö
Syöttävän joukkueen kolme etupelaajaa ryhmittyivät verkon
lähelle. Yksi heistä nosti kätensä ylös. Päätuomari tuomitsi
peittämisen ja selitti päätöksensä selkeästi pelikapteenille.
Toimiko tuomari oikein?
Tulkinta:
Kyllä. Nykyisen, FIVB-kongressin vuonna 2024 hyväksymän
peittämissäännön mukaan kenelläkään syöttävän joukkueen
pelaajalla ei ole oikeutta estää vastustajaa näkemästä
syöttäjää ja pallon lentorataa nostamalla käsiä pään
yläpuolelle, ennen kuin pallo on ohittanut verkon. Käden
nostaneen pelaajan sijainnilla suhteessa pallon lentorataan ei
ole merkitystä.
Päätuomari voi, mutta ei ole velvollinen, ilmoittamaan
asiaankuuluvalle pelaajalle/pelaajille, että heidän tulisi lopettaa
[peittäminen]. On kuitenkin syytä ensin muistuttaa pelaajia
siitä, mitä he voivat tehdä syötön aikana, ja jos se ei tehoa,
tuomita peittämisvirhe.
(Sääntö 12.5.3, Guidelines 12.5)
3.32 Hyökkäys
Takapassari hyppäsi etukentällä ilmaan ja passasi pallon
hyökkääjää kohti pallon ollessa kokonaisuudessaan
korkeammalla kuin verkon yläreuna. Ennen kuin hyökkääjä
ehti koskea palloon, se ohitti verkkotason, missä vastapuolen
passari torjui sen. Tapahtuiko tässä virhe?
Tulkinta:
Kyllä. Passista tuli takapelaajan laiton hyökkäyslyönti sillä
hetkellä kun hyökkäyslyönti toteutui (tässä tapauksessa pallon
osuessa vastapuolen torjuntaan). Torjuva joukkue voitti pallon.
(Sääntö 13.1.3)
3.33 Hyökkäys
'A':n toisella kosketuksella pelaaja passasi pallon verkon
lähellä viistosti kohti vastapuolen kenttäpuoliskoa.
Päätuomarin mielestä yksikään 'A':n pelaaja ei olisi voinut
enää tavoittaa palloa. 'B':n torjuja kurottautui verkkotason
toiselle puolelle ja torjui pallon. Mikä on päätuomarin oikea
päätös?
Tulkinta:
Vaikka kyseessä oli vasta joukkueen toinen kosketus,
kyseessä on hyökkäyslyönti, koska pallo liikkui vastapuolen
kenttää kohti. Koska päätuomari päätteli, ettei 'A':lla ollut enää
mahdollisuutta koskea palloon, 'B':n torjunta oli laillinen.
(Sääntö 13.1.1, 14.3, Guidelines 14.1)
--- Page 20 ---
3.34 Hyökkäys
Takapelaaja ponnisti etukentältä ilmaan ja teki
hyökkäyslyönnin joukkueen toisella kosketuksella pallon
ollessa kokonaan verkon yläreunaa korkeammalla. Pallo osui
verkkonauhaan ja kimposi takaisin hyökkääjän
kenttäpuoliskolle eikä ohittanut verkkotasoa. Oliko kyseessä
virhe?
Tulkinta:
Ei. Koska pallo ei ollut ohittanut verkkotasoa eikä koskenut
torjuntaan, ei hyökkäyslyönti koskaan toteutunut.
Palloralli jatkuu.
(Sääntö 9.1, 13.1.3, 13.2.2, 13.3.3)
3.35 Hyökkäys
'A':n vastaanottaja hyppäsi ilmaan iskurajan takaa ja kosketti
syötettyä palloa, joka oli kokonaan verkon yläreunaa
korkeammalla. Kosketus tapahtui iskurajan takana ja pallo
palautui syöttävän joukkueen (B) puolelle.
Pitäisikö pallorallin jatkua?
Tulkinta:
Kyllä. Vaikka on kiellettyä torjua syöttöä tai tehdä toteutunut
hyökkäyslyönti suoraan syötöstä pallon ollessa kokonaan
verkon yläreunaa korkeammalla etukentän ilmatilassa, niin
tässä tapauksessa hyökkäys oli sallittu, koska kosketus
tapahtui kokonaan iskurajan takana.
(Sääntö 13.3.4, 19.3.1.3)
3.35.1 Hyökkäys
Etukentällä ollut Libero pelasi palloa sormilyönnillä, minkä
jälkeen joukkuetoverinsa suoritti toteutuneen hyökkäyslyönnin
pallon ollessa verkon yläreunaa korkeammalla.
Päätuomari tuomitsi hyökkäysvirheen Liberon etukentältä
suorittaman sormipassin vuoksi.
Oliko päätös oikea?
Tulkinta:
Kyllä, koska kyseessä oli hyökkäysvirhe Liberon etukentällä
tekemän sormipassin vuoksi.
Tilannetta, jossa Libero ei ole nopealla liikkeellä suojaamassa
kasvojaan tai vartaloaan, vaan pelaamassa palloa mukavasti
sormilyönnillä, on pidettävä normaalina pelitilanteena.
(Sääntö 13.3.6, 19.3.1.4)
3.36 Torjunta
'A':n pelaaja vastaanotti huonosti ja pallo ohitti verkkotason.
'B':n keskitorjuja löi pallon verkon yli 'A':n takapassarin käteen,
joka oli edelleen verkon yläpuolella. Pallo pomppasi verkon yli
'B':n kenttään.
Kuka teki virheen?
Tulkinta:
Passarin 'torjunta' oli laiton, koska hän oli takapelaaja.
Vastapuolelta tulevan pallon koskettaminen on torjunta, mikäli
joku kehonosa on verkon yläreunaa korkeammalla.
(Sääntö 14.1.1, 14.1.3, 14.6.2)
3.37 Torjunta
Joukkueen 'A' II-paikan pelaaja hyökkäsi pallon sen ollessa
kokonaan 'A':n kenttäpuolen ilmatilassa. Samaan aikaan myös
'B':n torjuja kosketti palloon. Onko kyse torjuntavirheestä?
Tulkinta:
Kumpikaan pelaaja ei tee tässä virhettä. Virhe tapahtuisi,
mikäli torjuja koskettaisi palloon ennen hyökkääjää, mutta
torjunta samaan aikaa EI ole virhe.
(Sääntö 14.3)
3.38 Torjunta
Onko sallittua kurottautua verkon yli (kokonaan verkkotason
ohi) torjumaan passia?
Tulkinta:
Ei ole sallittua. Passin torjuminen on virhe. Päätuomarin on
kuitenkin ehdottomasti pohdittava passarin toimintaa. Hänen
on tiedettävä, tapahtuiko passi
- verkon suuntaisesti (torjuntavirhe) vai
- verkkoa kohti, jolloin se olisi hyökkäyslyönti (ei virhettä, jos ei
passarin puolen pelaajaa ole pallon lähellä yrittämässä pelata
sitä).
(Sääntö 14.1.1, 14.3)
--- Page 21 ---
3.39 Torjunta
'A':n pelaaja torjui 'B':n hyökkäyksen. Sen jälkeen 'B':n
keskitorjuja torjui 'A':n torjunnan.
Onko sallittua torjua torjunnasta tuleva pallo?
Tulkinta:
Kyllä, torjunnassa yritetään pysäyttää vastapuolelta tulevan
pallo, joten on sallittua torjua torjunta.
(Sääntö 14.1.1)
3.40 Torjunta
'B':n torjuja torjui pallon verkon toisella puolella sääntöjen
mukaisesti. Pallo lensi muutaman metrin verkon suuntaisesti
ennen kuin 'B':n toinen pelaaja löi pallon torjuvalla liikkeellä
kenttään 'A':n puolella. Pallo ei ollut missään vaiheessa tullut
'B':n ilmatilaan. Kuka syöttää seuraavaksi?
Tulkinta:
Joukkue 'A'. Jälkimmäisen pelaajan toimintaa ei voida pitää
torjuntana, koska pallo tuli hänen oman joukkuetoverinsa
torjunnasta.
Kyseessä oli siis hyökkäys vastapuolen ilmatilassa, ja siten
virhe.
(Sääntö 11.1.2, 14.1.1, 14.2, 14.3)
3.41 Torjunta
Saako hyökkääjä lyödä oman puolensa vastaanotosta tulevaa
palloa molemmilla käsillään torjunnan tapaan, suunnaten
pallon verkon toiselle puolelle?
Tulkinta:
Se on sallittua, edellyttäen ettei suoritus ole kaksoiskosketus,
koppi tai heitto.
Kosketuksen on kuitenkin tapahduttava pelaajan omalla
puolella verkkoa - ei vastustajan.
3.42 Torjunta
Pallo osui monta kertaa usean torjujan päähän ja käsiin.
Onko tämä sallittua?
Tulkinta:
Kunhan kyseessä on torjuntasuoritus eikä erillisiä suorituksia,
niin tämä lasketaan yhdeksi torjuntakosketukseksi. Torjunnan
jälkeen joukkueella on vielä kolme kosketusta jäljellä.
(Sääntö 9.1, 9.2.3.2, 14.2, 14.4.1)
3.42 Torjunta
Takapelaajan laiton hyökkäys vastaan laiton torjunta (esim.
takapelaajan samanaikainen kosketus) hyökkääjän ilmatilassa
- mikä on virhe?
Tulkinta:
Kaksoisvirhe, ja siten uusi pallo.
Takapelaajan hyökkäys oli laiton. Takapelaajan samanaikainen
torjunta oli myös laiton.
(Sääntö 13.3.3, 14.1.1, 14.6.2)
3.44 Torjunta
Takapelaaja on erillään pienen välimatkan päässä
torjuntaryhmästä ja kokonaan verkon yläreunaa alempana,
mutta pallo osuu häneen. Onko kyseessä virheellinen
torjunta?
Tulkinta:
Ei. Pelaaja ei ollut osa torjuntaryhmää eikä ollut verkon
yläreunaa korkeammalla pallon osuessa häneen.
Kyseessä on joukkueen ensimmäinen kosketus.
(Sääntö 9.3.1, 14.1.1)
3.45 Torjunta
Pallo osui torjujaan verkon yläreunaa alempana, vaikka osa
hänen kädestään oli verkon yläpuolella. Onko kyseessä
torjunta?
Tulkinta:
Kyllä - oleellista on se, onko jokin kehonosa verkon yläreunaa
korkeammalla; joukkueella olisi siis vielä kolme kosketusta
jäljellä.
(Sääntö 9.1, 14.1.1, 14.4.1)
--- Page 22 ---
3.46 Torjunta
Torjuja kosketti palloon tultuaan alas torjuntahypystä, jolloin
hän oli kokonaan verkon yläreunaa alempana. Hänen
koskettaessaan palloa uudelleen tuomari vihelsi
kaksoiskosketuksen merkiksi.
Oliko tämä oikein?
Tulkinta:
Päätös oli oikea. Pallon kosketuksen hetkellä ei mikään osa
torjujasta ollut verkon yläreunaa ylempänä. Sen vuoksi
suoritusta ei voida pitää torjuntana, ja toinen kosketus oli
kaksoiskosketus.
(Sääntö 9.1, 14.1.1, 14.4.1)
3.47 Torjunta
Takapelaajan virheellinen hyökkäys vastaan Liberon
torjuntayritys - kumpi toteutuu ensin?
Tulkinta:
Hyökkäyslyönnistä tulee virheellinen sillä hetkellä jolla pallo
ohittaa verkkotason kokonaan tai se osuu torjuntaan. Liberon
torjuntayritys tapahtuu ennen hyökkäyslyönnin toteutumista ja
on siksi ensimmäinen virhe.
(Sääntö 19.3.1.3)
3.48 Torjunta
Joukkueen 'A' pelaaja hyökkäsi pallon, jonka joukkueen 'B'
pelaaja torjui. Torjuntakosketuksen jälkeen pallo meni verkon
alta joukkueen 'B' kenttään. Kumpi joukkue voitti pallon?
Tulkinta:
Kyse oli täydellisestä torjunnasta. Joukkue 'B' voitti pallon.
3.49 Torjunta
Hyökkääjä löi pallon ULOS, mutta torjujan poninhäntä kosketti
palloon. Kosketus näkyi haastevideolta. Päätuomari päätti,
että pallo oli koskettanut torjujaan ja tuomitsi hyökänneelle
joukkueelle seuraavan syötön. Oliko päätös oikea?
Tulkinta:
Ei.
Jos pelaajan hiukset koskettavat verkkoa, ei kyseessä ole
virhe ellei tämä kosketus vaikuta peliin. Tämän
lähestymistavan mukaisesti myöskään pallon koskettamista
hiuksiin ei pidetä pelikosketuksena. Puolustaneen joukkueen
olisi pitänyt voittaa pallo.
3.50 Torjunta
Pelaajan nähtiin torjuntasuorituksen aikana ottavan pallon
kiinni ja heittävän sen.Onko se sallittua?
Tulkinta:
Lentopallo on laji, johon kuuluu pallon ponnahtaminen ja
kimpoaminen osumakohdasta. Kaikenlaiset kopit ja heitot ovat
virheitä. Pallon saa ainoastaan suunnata lattiaa kohti.
Päätuomarin kuuluisi tuomita virhe videolla näkyvästä
suorituksesta.
3.51 Torjunta
Joukkue 'A' hyökkäsi ja pallo kimposi korkealle joukkueen 'B'
torjunnasta palaten sitten 'A' puolelle. Verkon tuntumassa ollut
joukkueen 'A' pelaaja kurottautui verkon yläreunaa
korkeammalle, löi palloa (torjunnan kaltaisella liikkeellä), joka
kimposi verkon ylänauhasta ja sama pelaaja löi palloa
uudestaan. Onko tämä sallittua?
Tulkinta:
Kyllä, päätuomari teki hyvän päätöksen antaessaan pallorallin
jatkua.
Jos pelaaja on verkon tuntumassa ja kurottautuneena verkon
yläreunaa korkeammalle ja lyö vastapuolelta tullutta palloa,
niin kyseessä on joko torjunta tai hyökkäyslyönti. Tilannetta
tuomitessa pelaajan käden/käsien tai muiden ruumiinosien
sijainti on merkittävä, mutta pallon korkeudella ei ole väliä.
Pelaajan kosketusta pidetään "torjuntana", jos pelaaja
kurottautuu verkon yläreunaa korkeammalle pysäyttääkseen
pallon yhdellä tai kahdella kädellä ilman tyypillistä
iskulyöntiliikettä, johon liittyy käden taaksevienti. Ks. case
3.54.
Yllä olevan tulkinnan mukaisesti videolla näkyvää tilannetta on
pidettävä laillisena torjuntana.
--- Page 23 ---
3.52 Torjunta
Joukkueen 'A' torjuja torjui pallon suoraan alaspäin. Ennen
kuin pallo osui joukkueen 'B' kenttään, se kosketti 'A':n torjujan
jalkaan, joka oli jo lattiassa eikä pelaajalla ollut tarkoitusta
potkaista palloa. Ilman jalkaosumaa pallo olisi selkeästi
päätynyt joukkueen 'B' kenttään.
Voidaanko torjujan jalkaosumaa pitää vastapuolen pelin
häiritsemisenä?
Tulkinta:
Ei.
Koska torjujan jalkaosuma oli tahaton ja hän seisoi jo lattialla,
hän ei tehnyt virhettä.
Jos kosketus olisi tapahtunut reilusti lattian yläpuolella ja
vastapuoli olisi voinut pelata palloa, niin kyse olisi
häiritsemisestä.
3.53 Torjunta
Takapassari oli selin verkkoon ja hyppäsi verkon lähellä
ilmaan, kun vastapuolen hyökkäämä pallo osui häntä päähän.
Voidaanko tätä pitää laittomana torjuntana?
Tulkinta:
Kyllä, kyse on laittomasta torjunnasta, koska sen toteutti
takapelaaja.
Ollakseen torjunta suorituksen on täytettävä kolme vaatimusta
samaan aikaan:
1. Pelaaja on verkon tuntumassa
2. Pallo tulee vastapuolelta
3. Pelaajan jokin ruumiinosa on verkon yläreunaa
korkeammalla
Sillä ei ole väliä, mihin suuntaan pelaajan kasvot osoittavat.
Jos tuomarin mielestä em. kolme vaatimusta täyttyvät, niin
kyse on torjunnasta.
3.54 Torjunta
Joukkueen 'B' pelaaja hyökkäsi pallon "jujuttamalla"
vastapuolelle. Joukkueen 'A' pelaaja oli verkon tuntumassa,
kurottautui verkon yläreunaa korkeammalle ja löi palloa
(iskulyönnin kaltaisella liikkeellä), joka kimposi verkon
ylänauhasta ja sama pelaaja löi palloa uudestaan. Tekikö
päätuomari hyvän päätöksen salliessaan pallorallin jatkuvan?
Tulkinta:
Ei.
Tilanne on samankaltainen, mutta silti erilainen kuin casessa
3.51.
Jos pelaaja on verkon tuntumassa ja kurottautuneena verkon
yläreunaa korkeammalle ja lyö vastapuolelta tullutta palloa,
niin kyseessä on joko torjunta tai hyökkäyslyönti. Tilannetta
tuomitessa pelaajan käden/käsien tai muiden ruumiinosien
sijainti on merkittävä, mutta pallon korkeudella ei ole väliä.
Lyönti on hyökkäys, eli joukkueen ensimmäinen kosketus, jos
pelaaja tekee tyypillisen iskulyöntiliikkeen siihen liittyvine
käden taaksevienteineen ja lyö palloa suunnaten sen
vastapuolelle (kuten videolla).
Sen vuoksi, jos pelaaja tekee ensin hyökkäävän "iskulyönnin"
ja sitten koskettaa verkosta kimpoavaa palloa, hän tekee kaksi
peräkkäistä kosketusta.
Yllä olevan tulkinnan mukaisesti videolla näkyvää suoritusta
on pidettävä kaksoiskosketuksena, eli virheenä. Pallo olisi
pitänyt keskeyttää ja tuomita B:n voitoksi.
4 Pelikatkot ja viivytykset
4.1 Vaihdot
Kaksi vaihtopelaajaa astui vaihtoalueelle. Kun kirjuri oli
havainnut ja hyväksynyt pyynnön, valmentaja päättikin tehdä
vain yhden vaihdon.
Kuinka verkkotuomarin tulee menetellä?
Tulkinta:
Toiminta on oikein, ellei se viivytä peliä. Verkkotuomari
yksinkertaisesti hoitaa tilanteessa vain yhden vaihdon.
Kirjurilla on velvollisuus merkitä pöytäkirjaan ainoastaan
vaihdot, jotka todella tapahtuvat. Tällaisessa tilanteessa
verkkotuomarin on huolella tarkistettava, kuinka monta vaihtoa
pöytäkirjaan merkittiin riippumatta siitä, onko käytössä
paperinen vai sähköinen versio.
(Sääntö 15.10.2, 15.10.3.1, 15.10.4, 16.1)
--- Page 24 ---
4.2 Vaihdot
Yksi vaihtopelaaja astui vaihtoalueelle (kirjuri painoi
summeria) ja toinen oli juuri lähdössä lämmittelyalueelta
pyrkien vaihtoalueelle.
Montako vaihtoa tulisi sallia?
Tulkinta:
Vaihtopyynnön hetki on pelaajan / pelaajien astuminen
vaihtoalueelle. Tällaisessa tapauksessa verkkotuomarin tulee
myöntää vaihto vain ensimmäiselle pelaajalle, joka
vaihtoalueelle astui. Toinen pyyntö evätään erillisenä,
ensimmäiseen pyyntöön kuulumattomana. Verkkotuomarilla
on kuitenkin tällaisessa tilanteessa oikeus evätä pelaajan
pääsy vaihtoalueelle ja siten estää virheellisen katkopyynnön
tapahtuminen. Näin toimiessaan verkkotuomari osoittaa
hallitsevansa hyvin 'tuomaroinnin taiteen'.
(Sääntö 15.10.3.1, 15.10.3.2, 15.11.1.3)
4.3 Vaihdot
Palloralli täytyi keskeyttää joukkueen 'A' pelaajan
loukkaantumisen vuoksi. Lyhyen kentällä saadun hoidon
jälkeen pelaaja oli valmis jatkamaan pelaamista. Joukkue 'A'
pyysi pelaajavaihtoa ennen vihellystä syöttöluvan merkiksi.
Onko se sallittua?
Tulkinta:
Ei, se ei ole sallittua.
Jos palloralli on keskeytetty loukkaantumisen, ulkopuolisten
häiriöiden, esim. kentälle vierineen pallon, rikkoutuneen
verkon, sähkökatkon tms. vuoksi, niin kaikkien
sääntömääräisten pelikatkojen pyynnöt ovat virheellisiä
katkopyyntöjä, loukkaantuneen tai rangaistun pelaajan
pakollista vaihtoa lukuun ottamatta, mukaanlukien näistä
syistä johtuva poikkeuksellinen vaihto.
(Sääntö Guidelines 6, Guidelines 15.7)
4.4 Vaihdot
Joukkue 'A' yritti tehdä pelaajavaihdon, mutta se evättiin,
koska vaihtopelaaja ei ollut valmiina pelaamaan. Sen
seurauksena joukkueelle annettiin viivytysvaroitus. Seuraava
palloralli alkoi, mutta keskeytettiin, koska ylimääräinen pallo
tuli kentälle. Joukkue 'A' yritti tehdä välittömästi saman
pelaajavaihdon uudestaan, ennen uuden pallorallin alkua.
Tuomarit kieltäytyivät hyväksymästä vaihtopyyntöä. Olivatko
tuomarit oikeassa?
Tulkinta:
Kyllä, tuomarit olivat oikeassa. Joukkue ei saa pyytää uutta
sääntömääräistä pelikatkoa (pelaajavaihtoa tai aikalisää)
ennen kuin keskeytynyt palloralli on päättynyt - eli jompikumpi
joukkue on saanut pisteen.
(Sääntö 15.2)
4.5 Vaihdot
Pelaaja astui vaihtoalueelle, mutta hänellä oli kädessään
väärä numerokilpi (esim. oma numeronsa). Vaihtopelaaja
vaihtoi sen nopeasti oikeaan. Päätuomari tuomitsi
viivytysvaroituksen mutta salli vaihdon.
Toimiko päätuomari oikein?
Tulkinta:
Väärin meni. Kilpailuissa, joissa numerokilpiä käytetään,
pelaajan tulee astua vaihtoalueelle oikean numerokilven
kanssa. Toisin toimiminen aiheuttaa hämmennennystä
kirjurille, joukkueelle ja yleisölle - ja johtaa todennäköisesti
viivytykseen. Siksi vaihtopyyntö tulee evätä ja joukkueelle
antaa viivytyssanktio.
(Sääntö 15.10.3.1, 16.1.1, 16.2)
4.6 Vaihdot
Jos pelaaja astuu vaihtoalueelle samaan aikaan kun
päätuomari viheltää syöttöluvan merkiksi, niin pitäisikö
verkkotuomarin sallia vaihto?
Tulkinta:
Ei, vaihtoa ei pitäisi sallia. Yleisesti ottaen tämä tilanne on
tyypillinen virheellinen katkopyyntö: hylätään ja annetaan pelin
jatkua, mikäli peliä ei pysäytetä ja kyseessä on joukkueen
ensimmäinen virheellinen katkopyyntö.
Jos peli kuitenkin pysähtyy tämän pyynnön vuoksi, niin sitä on
pidettävä viivytyksenä ja annettava viivytyssanktio.
Samaa menettelyä käytetään, jos kyseessä on saman
joukkueen tekemä toistettu virheellinen katkopyyntö, jota
pidetään viivytyksenä.
(Sääntö 15.10.3.1, 15.11.1.1, 15.11.3, 16.2)
--- Page 25 ---
4.7 Vaihdot
Pelaaja #8 astui vaihtoalueelle numerokilven #10 kanssa.
Valmentaja vaati kaikesta huolimatta vaihtoa pelaajien #8 ja
#9 välillä. Lyhyen keskustelun jälkeen vaihto evättiin ja
joukkueelle annettiin viivytysvaroitus.
Oliko päätös oikea?
Tulkinta:
Päätös oli oikea.
Vaihto pelaajien #8 ja #10 välillä olisi ollut oikein. Kuitenkin
kun valmentaja vaati vaihtoa nimenomaan pelaajien #8 ja #9
välillä. Koska väärä numerokilpi oli näytetty ja se aiheutti
viivytyksen, teki tuomari oikein antaessaan viivytyssanktion.
Vaihto tulee evätä.
(Sääntö 16.1.1, 16.2)
4.8 Vaihdot
Kilpailussa, jossa käytettiin täysimittaisesti teknologiaa apuna,
ei käytetty pelaajavaihdoissa numerokilpia? Onko tämä oikea
menettelytapa?
Tulkinta:
Kyllä. Numerokilvissä on käytössä ainoastaan rajallinen määrä
numeroita, kun FIVB:n maailmatason aikuisten kilpailuissa ym.
on käytössä laajempi määrä pelaajanumeroita joukkueen
rosterissa. Lisäksi joukkueiden penkillä olevat tabletit sallivat
vaihdettavien pelaajien numeroiden siirtämisen etukäteen.
Sen vuoksi noissa kilpailuissa numerokilpien käyttämistä ei
vaadita.
(Sääntö 15.10.3.1)
4.9 Vaihdot
Pelaaja loukkaantui ja hänet oli pakko vaihtaa
poikkeuksellisella vaihdolla. Saman pelikatkon aikana joukkue
pyysi myös normaalia pelaajavaihtoa. Verkkotuomari hyväksyi
vaihtopyynnön.
Oliko verkkotuomari oikeassa hyväksyessään vaihdon?
Tulkinta:
Kyllä, päätös oli oikea.
Ensimmäinen pelaaja täytyi vaihtaa poikkeuksellisella
vaihdolla loukkaantumisen vuoksi. Joukkueella oli vielä oikeus
normaaliin VAIHTOPYYNTööN saman pelikatkon aikana.
(Sääntö 15.7)
4.10 Vaihdot
Joukkueen 'A' pelaaja #6 poistettiin ottelusta ja hänet
vaihdettiin säännönmukaisella vaihdolla pelaajaan #7. Tämä
oli joukkueen 'A' ensimmäinen vaihto ko. erässä ja joukkueella
oli vielä kolme muuta vaihtopelaajaa. Seuraavan pallorallin
aikana joukkueen 'A' pelaaja #7 loukkaantui eikä pystynyt
jatkamaan peliä.
Miten pelin pitäisi jatkua?
Tulkinta:
Koska loukkaantunutta pelaajaa #7 ei voida vaihtaa
säännönmukaisella pelaajavaihdolla, niin hänet on vaihdettava
poikkeuksellisella vaihdolla.
(Sääntö 15.7, 15.8)
4.11 Vaihdot
Erästä poistettua pelaajaa ei voitu vaihtaa sääntömääräisellä
pelaajavaihdolla. Mitä vaihtoehtoja valmentajalla on tässä
tilanteessa käytettävissään?
Tulkinta:
Tämä sääntö otettiin käyttöön, jotta ottelu voisi jatkua sen
sijaan, että se yleisön pettymykseksi päättyisi ennen aikojaan.
Valmentajalla on kaksi vaihtoehtoa:
1. Vaihtaa erästä poistettu pelaaja poikkeuksellisella
pelaajavaihdolla tai
2. luovuttaa erä joukkueen jäätyä vajaalukuiseksi.
Jos vaihtoehto 1 valitaan, ei erästä poistettu pelaaja (joka
normaalisti olisi voinut jatkaa seuraavassa erässä) voi enää
palata otteluun. Siinä tapauksessa erä kuitenkin jatkuu.
Jos vaihtoehto 2 valitaan, häviää joukkue sen erän, mutta
erästä poistettu pelaaja voi palata seuraavaan erään.
(Sääntö 15.8)
--- Page 26 ---
4.12 Vaihdot
Aloitusjärjestyslipukkeeseen merkitty pelaaja loukkaantui
ennen ottelun alkua. Voidaanko hänet vaihtaa ennen ottelua?
Tulkinta:
Kyllä - mutta sekä valmentajan että verkkotuomarin pitäisi
näyttää muodollinen käsimerkki (jotta kaikki ymmärtävät
tilanteen) ja vaihto merkitä pöytäkirjaan normaalina
pelaajavaihtona.
Tietyissä huipputason kilpailuissa on mahdollista olla erityisiä
sääntöjä, jotka mahdollistavat pelaajan vaihtamisen
kokoonpanoon ilman, että sitä lasketaan normaaleihin
pelaajavaihtoihin. Siinä tapauksessa tämä sääntö on kirjattu
ko. kilpailun sääntökirjaan (Specific Competition Regulations
in the Playbook).
(Sääntö 7.3.2, 7.3.4)
4.13 Vaihdot
Joukkueen 'A' pelaaja #7 oli kentällä, kun hänen piti olla
vaihdossa. Joukkue 'A' oli käyttänyt kaikki sallitut kuusi
vaihtoaan. Koska jäljellä ei enää ollut sallittuja vaihtoja, miten
tilanteessa tuli toimia?
Tulkinta:
Koska joukkueella 'A' oli sijoittumisvirhe, sääntöjen kohdassa
15.9.2 kuvattua menettelytapaa on noudatettava:
a) Piste ja syöttö joukkueelle 'B'.
b) Vaihto oikaistaan. #7 penkille ja oikea pelaaja kentälle. Tätä
vaihtoa ei lasketa mukaan vaihtoihin.
c) Kaikki pisteet, jotka joukkue 'A' saavutti #7 ollessa kentällä,
mitätöidään, mutta vastapuolen pisteet säilyvät.
d) Joukkueelle 'A' ei tule muita rangaistuksia.
(Sääntö 15.9.2)
4.14 Vaihdot
Joukkueen 'B' käytettyä viisi vaihtoa kaksi pelaajaa astuu
vaihtoalueelle.
Miten verkkotuomarin tulee toimia?
Tulkinta:
Verkkotuomarin täytyy muistuttaa valmentajaa, että vain yksi
vaihto on mahdollinen ja kysyttävä valmentajalta, kumpi
suoritetaan.
Edellyttäen että tapahtuma ei viivytä peliä, toinen vaihto
evätään virheellisenä katkopyyntönä ja merkitään
pöytäkirjaan.
(Sääntö 15.5, 15.6, 15.11, 16.1)
4.15 Vaihdot
Joukkue pyysi kahta vaihtoa. Tarkistaessaan vaihtoja kirjuri
huomasi, että toinen vaihdoista oli laillinen ja toinen laiton.
Miten verkkotuomarin tulee toimia kyseisessä tilanteessa?
Tulkinta:
Verkkotuomari sallii oikean vaihdon suoritettavan.
Sääntöjenvastainen vaihto tulee evätä riippumatta siitä, missä
järjestyksessä vaihtopelaajat lähestyvät sivurajaa.
Virheellisestä vaihtopyynnöstä annetaan viivytyssanktio.
(Sääntö 15.6, 16.1.3)
4.16 Vaihdot
Kirjuri eväsi joukkueelta pelaajavaihdon painamalla summeria
toistamiseen. Kun verkkotuomari tarkisti asian pöytäkirjasta,
hän huomasi vaihdon olevankin sallittu, ja 'uudelleenkorjasi'
tilanteen. Tämä oli melko noloa. Kuinka verkkotuomarin olisi
pitänyt toimia?
Tulkinta:
Verkkotuomari toimi tilanteessa oikein. Jos tuomaristo
havaitsee yhden jäsenensä tehneen virheen, on virhe
korjattava ja päätös muutettava, vaikka se loisikin
epäsuotuisan vaikutelman koko tuomaristoa kohtaan.
--- Page 27 ---
4.17 Vaihdot
Vaihtopelaaja seisoi vaihtoalueella valmiina astumaan
kentälle. Kentällä oleva pelaaja kieltäytyi kuitenkin aluksi
tulemasta vaihtoon. Onko tämä viivyttämistä?
Pitäisikö vaihto evätä?
Tulkinta:
Kyllä, se on viivyttämistä.
TÄSSÄ TAPAUKSESSA vaihto pitäisi kuitenkin hyväksyä,
koska vaihtopyyntö oli tehty asianmukaisesti ja viivytyksen
aiheutti kentällä ollut pelaaja eikä vaihtopelaaja.
(Sääntö 16.1.1, 23.2.3)
4.18 Vaihdot
Jos aloitusjärjestyslipuke ei vastaa kentällä olevien pelaajien
kokoonpanoa, miten verkkotuomarin kuuluu menetellä?
Tulkinta:
Verkkotuomarin tulee näyttää aloitusjärjestyslipuketta
valmentajalle ja kysyä mitä tämä haluaa tehdä. Jos valmentaja
haluaa säilyttää kentällä olevan kokoonpanon, on hänen
tehtävä tarvittavat pelaajavaihdot tilanteessa 0-0. Tämä on
yksi tilanteista, joissa valmentajan on näytettävä
pelaajavaihdon käsimerkkiä väärinkäsitysten välttämiseksi.
Myös verkkotuomarin on toimittava tilanteessa muodollisesti,
jotta yleisö, tilastohenkilöt jne. voisivat ymmärtää tapahtuneen.
(Sääntö 7.3.5.2, 7.3.5.3)
4.19 Vaihdot
Pelaaja #6 astui pelikatkolla vaihtoalueelle valmiina astumaan
kentälle. Kirjuri painoi summeria vaihtopyynnön merkiksi.
Samalla hetkellä valmentaja muutti mieltään ja komensi
pelaajan takaisin lämmittelyalueelle.
Olisiko vaihto pitänyt suorittaa ja miten tuomareiden olisi
kuulunut toimia tässä tilanteessa?
Tulkinta:
Vaihtopyyntö oli oikea ja kirjuri oli vahvistanut sen painamalla
summeria. Pyynnön johdosta peli keskeytettiin. Vaihtoa ei ole
pakko suorittaa, mutta tilanteesta aiheutuneesta viivytyksestä
tulisi antaa sanktio.
(Sääntö 15.10.3.1, 15.10.3.3, 16.1.1)
4.20 Vaihdot
Pelaaja astui vaihtoalueelle sen jälkeen, kun päätuomari oli
viheltänyt syöttöluvan merkiksi. Kirjuri ei vaihtopyyntöä
huomioinut eikä peli pysähtynyt. Pallorallin jälkeen
verkkotuomari pyysi kirjuria merkitsemään pöytäkirjaan
virheellisen katkopyynnön. Toimittiinko tilanteessa oikein?
Tulkinta:
Verkkotuomari oli oikeassa. Tämä oli tyypillinen esimerkki
virheellisestä katkopyynnöstä, joka tulee merkitä pöytäkirjaan.
Verkkotuomarin on kerrottava asiasta valmentajalle. Jos kyse
on toistetusta virheellisestä katkopyynnöstä, kuuluu siitä antaa
viivytyssanktio.
(Sääntö 15.11.1.1, 15.11.2, 16.1.1)
4.21 Vaihdot
Jos kirjuri painaa vahingossa summeria pelaajavaihdon
merkiksi (syöttölupavihellyksen jälkeen / pelaaja ei astu
vaihtoalueelle), niin pitäisikö joukkueelle merkitä virheellinen
katkopyyntö?
Tulkinta:
Koska virheen tekee kirjuri, ei tätä tule pitää virheellisenä
katkopyyntönä eikä viivyttämisenä.
(Sääntö 15.10.3.1, 15.10.3.3)
--- Page 28 ---
4.22 Vaihdot
Kentällä oli pelaaja, jota ei ollut merkitty pöytäkirjaan.
Miten toimitsijoiden tulisi menetellä?
Tulkinta:
Valmentajalla ja joukkueen kapteenilla on velvollisuus tarkistaa
pelaajaluettelo ja vahvistaa se allekirjoituksillaan. Pelaajat,
joita ei ole pöytäkirjassa ja jotka pelaavat ottelussa poistetaan
kentältä heti kun tilanne huomataan, ja tilalle tulee
pöytäkirjassa oleva pelaaja. Kaikki pisteet, jotka joukkue on
tehnyt tämän listaamattoman pelaajan ollessa kentällä
perutaan, ja vastapuoli saa pisteen sekä syötön.
Jos virhe huomattaisiin vasta erän päätyttyä, olisi virheen
tehnyt joukkue hävinnyt erän. Jos virhe olisi huomattu vasta
ottelun päätyttyä, olisi koko ottelu hävitty listaamattoman
pelaajan vuoksi. Tällaisen tilanteen välttämiseksi
verkkotuomarin ja kirjurin tulee tarkistaa, että
aloitusjärjestyslipukkeeseen merkityt numerot vastaavat
pöytäkirjaan merkittyjä pelaajanumeroita.
(Sääntö 4.1.3, 4.2.2, 5.1.1, 5.2.2, 7.3.5.4, 15.9.2)
4.23 Vaihdot
Pelikatkon aikana vastaanottava joukkue 'A' pyysi
pelaajavaihtoa. Tämän katkon aikana joukkue 'B' sai
rangaistuksen, jonka seurauksena joukkue 'A' suoritti
kiertovaihdon. Tämän jälkeen 'A' pyysi uutta pelaajavaihtoa.
Onko tämä sallittua?
Tulkinta:
Kyllä. Sen vuoksi, että tässä oli vaihtopyyntöjen välissä
sääntöjen määrittämä päättynyt palloralli.
(Sääntö 6.1.3, 15.2.3)
4.24 Vaihdot
Tarkistaessaan joukkueen aloitusjärjestystä verkkotuomari
huomasi, että Liberon numero oli merkitty aloituskuusikkoon.
Hän pyysi valmentajaa korjaamaan aloitusjärjestyslipukkeen ja
ilmoitti kirjurille asiasta. Tämän jälkeen ottelu aloitettiin.
Toimittiinko tilanteessa oikein?
Tulkinta:
Kyllä, toimintatapa oli oikea. Tässä tilanteessa verkkotuomarin
tulisi pyytää valmentajalta uusi, korjattu aloitusjärjestyslipuke
(jota voidaan muuttaa vain vahingossa väärin merkityn
Liberon osalta). Kun joukkueen kokoonpanon on tarkistettu
vastaavan korjattua aloitusjärjestyslipuketta, antaa
verkkotuomari Liberolle luvan astua kentälle.
(Sääntö 7.3.5.2)
4.25 Vaihdot
Joukkue pyysi vaihtoa, joka evättiin väärän numerokilven
vuoksi. Tästä annettiin viivytysrangaistus, koska joukkueelle
oli jo aiemmin annettu viivytysvaroitus. Voiko joukkue nyt
tehdä uuden vaihtopyynnön?
Tulkinta:
Kyllä. Koska rangaistuksia pidetään päättyneinä palloralleina,
voidaan uusi vaihtopyyntö tässä tapauksessa hyväksyä.
(Sääntö 6.1.3, 15.2.3)
4.26 Vaihdot
Joukkue halusi tehdä tuplavaihdon. Yksi pelaaja astui
vaihtoalueelle valmiina pelaamaan, kun toinen pelaaja etsi
vielä numerokilpeä. Ennen kuin ensimmäisen vaihdon
hallinnollinen osuus oli saatu hoidettua, toinenkin pelaaja oli
valmiina vaihtoalueella. Olivatko tuomarit oikeassa salliessaan
molemmat vaihdot niihin puuttumatta?
Tulkinta:
Kyllä. Tuomarit sovelsivat hyvin usean pelaajavaihdon
menettelytapaa. Mikäli todellista viivytystä ei tapahdu, tulee
tuomareiden olla joustavia.
Ero caseen 4.2 on siinä, että ko. tapauksessa vaihtopelaaja oli
liian kaukana vaihtoalueelta.
(Sääntö Guidelines)
--- Page 29 ---
4.26.1 Vaihdot
Vaihtopelaaja astui vaihtoalueelle numerokilpi kädessään ja
lämmittelypaita yllään. Sivurajalla, kesken vaihtotapahtuman,
hän huomasi tämän, riisui lämmittelypaitansa ja antoi sen
kentältä poistuvalle pelaajalle. Onko tämä sallittu
vaihtomenettely?
Tulkinta:
Ei. Vaihtopelaajan tulee olla vaihtopyynnön hetkellä valmiina
pelaamaan. Pelaajaa, jolla on yllään lämmittelypaita, ei voida
pitää valmiina pelaamaan. Sen vuoksi vaihtopyyntö on
evättävä ja annettava viivytyssanktio.
(Sääntö 15.10.3.1, 15.10.3.2)
4.27 Aikalisät
Aikalisän kestoksi on määrätty 30 sekuntia. Onko tätä
mahdollista muuttaa?
Tulkinta:
Kyllä. Aikalisän kestoa on mahdollista muuttaa kilpailun
tarpeiden mukaan. Käytettäessä sähköistä pöytäkirjaa
voidaan kello asettaa vastaamaan asetusta.
(Sääntö 15.4.1)
4.28 Virheellinen katkopyyntö
Voiko joukkue pyytää vaihtoa ennen aikalisää SEKÄ sen
jälkeen, samalla pelikatkolla?
Tulkinta:
Ei - vaikka joukkue voi pyytää kaksi aikalisää samalla
pelikatkolla, kaksi erillistä peräkkäistä vaihtopyyntöä EI ole
sallittu ja jälkimmäistä pidetään virheellisenä katkopyyntönä.
(Sääntö 15.3.1, 15.3.2, 15.10.3.1, 15.11.1.3, 27.2.2.6)
4.29 Virheellinen katkopyyntö
Valmentaja pyysi kolmatta aikalisää, jonka verkkotuomari
hyväksyi. Samalla hetkellä kirjuri huomasi, että kyseessä oli
joukkueen kolmas aikalisä ja ilmoitti siitä verkkotuomarille.
Kuinka tämän jälkeen kuuluu toimia?
Tulkinta:
Tavallisesti kyseessä on virheellinen katkopyyntö - mutta tässä
tapauksessa tapahtui todellinen viivytys. Sen vuoksi aikalisä
evätään tai keskeytetään välittömästi. Pelaajat palaavat
kentälle. Pelikapteenille ilmoitetaan viivyttämisestä ja
annetaan viivytyssanktio.
(Sääntö 15.11.1.4, 16.1.5, 27.2.2.6)
4.30 Virheellinen katkopyyntö
Voiko joukkue tehdä virheellisen katkopyynnön sen jälkeen
kun joukkueelle on jo annettu viivytysvaroitus tai -rangaistus?
Tulkinta:
Kyllä voi. Vaikka se onkin epätavallista, virheellinen
katkopyyntö voi tapahtua viivytyksen jälkeen - se ei eskaloi
viivytystä.
Säännöt koskien sekä virheellisiä katkopyyntöjä että
viivytyksiä ovat melko tarkkoja sen suhteen, mitkä tapahtumat
ovat virheellisiä katkopyyntöjä ja mitkä viivytyksiä. Sen vuoksi,
vaikka joukkue olisikin jo syyllistynyt viivytykseen, jotkut
tapahtumat ovat VAIN virheellisiä katkopyyntöjä eikä niitä
yhdistetä aiempaan viivytykseen.
(Sääntö 15.5, 16.1)
4.30.1 Virheellinen katkopyyntö
Onko sallittua pyytää aikalisää tai normaalia pelaajavaihtoa,
jos pelikatkopyyntö on jo evätty ja siitä annettu
viivytyssanktio?
Tulkinta:
Ei.
Tällaisessa tilanteessa joukkueen on odotettava seuraavan
päättyneen pallorallin loppumista ennen kuin se voi tehdä
seuraavan pelikatkopyynnön.
Jos joukkue kuitenkin tekee pyynnön, ei sitä tule pitää
virhellisenä katkopyyntönä, vaan joukkuetta muistutetaan
asiasta.
(Sääntö 15.2.4, Guidelines)
--- Page 30 ---
4.31 Loukkaantumiset
Saako pelaaja pelata nenä verta vuotaen?
Tulkinta:
Ei.
Tuomareiden tulee toimia harkiten tilanteissa, joissa tapahtuu
loukkaantuminen jossa pelaaja vuotaa verta. Mikäli vamman
välitön hoito ei auta, on hänet vaihdettava tai korvattava
kunnes verenvuoto on tyrehtynyt ja veri on poistettu
peliasusta.
Vaihtopelaajalle suodaan kohtuullinen aika verryttelyasun
riisumiseen ja kentälle tuloon ilman sanktioita.
On hyväksyttävää, että päätuomari ei anna viivytyssanktiota
tai kehota joukkuetta pelikatkoon.
(Sääntö 4.4, 15.5, 15.10.2, 15.10.3.1, 17.1.1)
4.32 Loukkaantumiset
Libero loukkasi kätensä puolustuksessa. Lyhyen hoidon
jälkeen libero ilmoitti pystyvänsä jatkamaan peliä. Päätuomari
näytti sen jälkeen pelin jatkuvan normaalisti.
Oliko päätuomarin päätös oikea?
Tulkinta:
Päätuomarin päätös oli oikea. Pelaajan turvallisuuden vuoksi
tuomarin on pysäytettävä peli heti, kun loukkaantuminen
tapahtuu ja sallittava lääkärin/lääkintähenkilökunnan tulla
kentälle. Jos loukkaantuminen näyttää olevan riittävän vakava,
on pelaajan poistuttava kentältä turvallisen toipumisen
takaamiseksi.
Periaate on, että päätuomarin on annettava pelaajalle ja/tai
joukkueen lääkärille kohtuullinen aika loukkaantumisen
vakavuuden toteamiseen, ennen kuin on turvauduttava
pelaajavaihtoon.
(Sääntö 15.7, 17.1.2)
4.33 Loukkaantumiset
Pelaajavaihtoa suoritettaessa sattuu vahinko, jonka
seurauksena vaihtopelaajan nenä alkaa vuotaa verta.
Miten tulisi menetellä?
Tulkinta:
Aivan ensiksi tuomarin pitäisi pyytää lääkintähenkilökunnan
apua. Peli on pysäytettävä. Mikäli pelaaja ei voi toipua
pelikuntoiseksi, voidaan pelaajavaihto perua tai toinen
vaihtopelaaja voidaan valita hänen tilalleen.
Koska peliä ei ole jatkettu, ei pelaajavaihtoa vahvisteta.
(Sääntö 15.2.3, 15.7)
4.34 Loukkaantumiset
Joukkueen kapteeni loukkaantui ennen ottelun alkua.
Miten tulisi menetellä?
Tulkinta:
Menettelytapa riippuu loukkaantumisen ajankohdasta.
Pääperiaate on kirjoitettu säännössä 4.1.3, silloin kun
kapteenit ja valmentajat ovat allekirjoittaneet pöytäkirjan, eli
arvonnan jälkeen, joukkueella ei ole oikeutta muuttaa
joukkueen kokoonpanoa (paitsi jos libero loukkaantuu ja
valmentaja haluaa uudelleennimetä joukkueen kapteenin
uudeksi liberoksi).
Tämän perusteella mikäli joukkueen kapteeni loukkaantuu
ennen arvontaa ja hän tulee pelikyvyttömäksi, tulee
valmentajan nimetä uusi kapteeni, jonka pelinumeron alle
laitetaan raita ja numero ympyröidään pöytäkirjassa. Tällä
uudella kapteenilla on kaikki kapteenin oikeudet ja
velvollisuudet (esim. hän osallistuu arvontaan).
Jos kapteeni loukkaantuu arvonnan jälkeen, ei valmentajalla
ole oikeutta nimetä toista pelaajaa kapteeniksi. Valmentajan
tulee kuitenkin nimetä 'yleinen pelikapteeni', jolla on kapteenin
oikeudet ja velvollisuudet ja allekirjoittaa pöytäkirjan ottelun
jälkeen.
Molemmissa tapauksissa loukkaantuminen merkitään
pöytäkirjaan.
(Sääntö 4.1.3, 5.1, 5.2.1, 5.2.2)
--- Page 31 ---
4.35 Loukkaantumiset
Mikä on oikea menettelytapa, jos loukkaantunut pelaaja ei
kykene osallistumaan muodolliseen pelaajavaihtoon
vaihtoalueella? (Esim. hänet kannetaan pois kentältä)?
Tulkinta:
Jotta vaihdon tapahtuminen olisi kaikille selvää,
vaihtopelaajan on otettava loukkaantuneen pelaajan
numerokilpi ja astuttava vaihtoalueelle. Verkkotuomari ottaa
numerokilven ja palauttaa sen joukkueelle.
(Sääntö 15.10.1, 17.1.1)
4.36 Loukkaantumiset
Kaksi japanilaista pelaajaa kaatuu lattialle kesken pallorallin.
Se todennäköisesti estää vastapuolta voittamasta palloa.
Pitäisikö tuomareiden pysäyttää peli välittömästi?
Tulkinta:
Viimeisimpien ohjeiden mukaisesti, ellei tilanne aiheuta
pahemman loukkaantumisen vaaraa tai vaaraa muita pelaajia
kohtaan, tuomareiden tulee harkita ennen pallorallin
keskeyttämistä, onko kyseessä todellinen loukkaantuminen.
(Sääntö 17.1.1, Guidelines 15.3)
4.37 Loukkaantumiset
Oikeanpuoleisen joukkueen pelaaja tajuaa, että hänen
joukkueensa todennäköisesti häviää pallon, ja kaatuu sen
vuoksi lattialle
Mikä olisi tässä tilanteessa paras menettelytapa?
Tulkinta:
Viimeisimmän ohjeistuksen mukaan tuomareiden kuuluu
keskeyttää peli ainoastaan jos tapahtuu verta vuotava
loukkaantuminen tai pelaaja aiheuttaa vaaraa
kanssapelaajilleen tai on itse heidän vuokseen vaarassa.
Koska pallorallit usein kestävät korkeintaan viisi sekuntia,
pieni harkinta-aika ennen automaattista vihellystä uuden
pallon merkiksi saattaa vähentää niitä jatkossa. Ilmiselvät
teeskennellyt loukkaantumiset ovat käytösrikkeitä.
(Sääntö 17.1.1, Guidelines 15.3)
4.38 Pelin viivyttäminen
Päätuomari vihelsi joukkueet kentälle ennen kolmannen erän
alkua. Toinen joukkueista ei reagoinut mitenkään. Hidastelun
vuoksi päätuomari antoi heille viivytysvaroituksen.
Sen jälkeen joukkue astui kentälle. Toimiko päätuomari oikein?
Tulkinta:
Kyllä. Joukkueet on kutsuttava paikoilleen kentälle. Jos he
eivät reagoi, on päätuomarin annettava viivytysvaroitus. Mikäli
joukkue ei tämän jälkeenkään reagoisi, annettaisiin
viivytysrangaistus. Mikäli sekin osoittautuisi tehottomaksi,
tulkittaisiin joukkueen kieltäytyneen pelaamasta ja heidän
tuomittaisiin luovuttaneen ottelun. Siinä tapauksessa ottelun
lopputulokseksi merkittäisiin 0-3 (0-25, 0-25, 0-25).
Jos joukkue hidastelee vastaavalla tavalla palatessaan
kentälle aikalisältä, sovelletaan samaa menettelytapaa.
(Sääntö 6.4.1, 16.1)
4.39 Pelin viivyttäminen
Sanktioidaanko joukkuetta viivyttämisestä, jos se kokoontuu
kentällä yhteen (pallorallin jälkeen)?
Tulkinta:
Päätuomarin ei tarvitse sallia enempää kuin kohtuullinen aika
siirtymiseen pelipaikoille seuraavaa pallorallia varten. On
sallittava normaali tuuletus ja hengenluonti, muttei kuitenkaan
pelin viivyttämistä. Päätuomarin tulee kehottaa joukkuetta
siirtymään paikoilleen. Jos päätuomarin mielestä pelaajat
käyttävät tätä jatkuvasti taktisesti viivyttääkseen peliä, on
joukkuetta sanktioitava viivytyksestä.
(Sääntö 16.1.2, 16.1.5)
--- Page 32 ---
4.40 Pelin viivyttäminen
Pelaaja kieltäytyi pelaamasta, koska hänen
kenttäpuoliskollaan oli tiikeripuolustuksesta aiheutunut märkä
kohta.
Kuinka päätuomarin tulee toimia?
Tulkinta:
Maalaisjärjen käyttö on tässä avainasia.
Päätuomarin velvollisuuksiin kuuluu päättää siitä, viivyttävätkö
pelaajien lattiankuivauspyynnöt selvästi peliä ja antaa niistä
tarvittaessa viivytyssanktio.
Kun päätuomarin mielestä lattiaa on kuivattava, voi hän antaa
siihen määräyksen. Päätuomari on aina se, joka kontrolloi
ottelun etenemistä.
(Sääntö 1.5, 5.1.2.2, 6.4.1, 16.2)
4.41 Pelin viivyttäminen
Erätauolla joukkue meni kokonaisuudessaan
pukuhuoneeseen ja palasi sieltä viiden minuutin kuluttua.
Päätuomari antoi viivytyssanktion ja peliä jatkettiin.
Toimiko tuomari oikein?
Tulkinta:
Ensiksikin, joukkueella ei ole lupaa poistua kilpailualueelta
ilman tuomareiden lupaa. Kahden ja puolen minuutin jälkeen
verkkotuomarin pitäisi kuitenkin mennä joukkueen luo
kehottamaan heitä palaamaan kentälle välittömästi, tai heidän
katsottaisiin luovuttaneen ottelun. Kun he ovat palanneet
kentälle, päätuomarin tulee antaa viivytyssanktio.
(Sääntö 4.2, 6.4.1, 6.4.2, 18.1)
4.42 Ulkopuolinen häirintä
Miten päätuomarin kuuluu toimia, jos katsojat keskeyttävät
ottelun?
Tulkinta:
Päätuomarin tulee keskeyttää ottelu ja järjestäjän tai
kontrollikomitean tulisi palauttaa järjestys. Tapahtuma
merkitään pöytäkirjaan.
(Sääntö 17.2, 17.3)
4.43 Ulkopuolinen häirintä
Neljännessä erässä tilanteessa 27-27 päätuomari antoi ensin
liberolle käytösrangaistuksen (punainen kortti, pistilanne on
nyt 27-28 mustan joukkueen eduksi). Päätuomarin päätöksen
jälkeen valkoisen joukkueen päävalmentaja ei halunnut jatkaa
peliä ja pyysi joukkueen pois kentältä protestoidakseen
päätuomarin käytösrangaistuspäätöstä vastaan. Valmentajan
reaktion jälkeen päätuomari näytti punaista korttia
päävalmentajalle, ja ottelu päättyi siihen.
Oliko päätuomarin päätös oikea?
Tulkinta:
Jälkimmäinen punainen kortti ei ollut oikein. Päätuomarin olisi
pitänyt kutsua pelaamasta kieltäytyneen joukkueen kapteeni
tuomaritelineen luokse ja pyytää häntä tuomaan joukkueensa
takaisin kentälle jatkamaan peliä. Mikäli joukkue ei reagoisi
pyyntöön ja edelleen kieltäytyisi pelaamasta, tulisi tuomarin
antaa ensin viivytyssanktio ja sitten todeta joukkueen
luovuttaneen.
(Sääntö 17.2)
4.44 Ulkopuolinen häirintä
Pelaaja puolusti palloa vapaa-alueella kentän takana, minkä
jälkeen pallo osui pelialueen ilmatilassa olevan tv-kameran
puomiin. Tuomareiden oli pysäytettävä peli. Miten
päätuomarin pitäisi tuomita tämä tilanne; pallo 'ULKONA' vai
'Ulkopuolisena häiriönä'?
Tulkinta:
Pelialueella pelaajilla on etuoikeus pelata palloa. Jos pallo
osuu ulkopuoliseen esineeseen tai henkilöön, joka tunkeutuu
pelialueelle pelialueen ulkopuolelta, esim. tv-kameran puomiin
tai journalistiin, joka ottaa pallon kiinni, on kyse 'ulkopuolisesta
häiriöstä' ja pallo kuuluu pelata uudestaan.
Caseen liittyvällä videolla Libero yritti pelata palloa ja jatkaa
siten pallorallia, mutta kameran puomi esti häntä tekemästä
sitä. Tätä tulisi pitää 'Ulkopuolisena häiriönä' ja pallo pelata
uudestaan.
Jos puolustus olisi suuntautunut katsomoa kohti siten, ettei
kukaan pelaajista kykenisi sitä enää pelaamaan, ei tuomari
tuomitsisi 'Ulkopuolista häiriötä' vaan pallo 'ULKONA'.
(Sääntö 17.2)
--- Page 33 ---
4.45 Ulkopuolinen häirintä
Keskipelaajan valmistautuessa hyökkäykseen häneltä irtosi
kenkä jalasta ja putosi etukentälle. Hän löi palloa ja sitten
joukkue hävisi pallorallin. Pallorallin jälkeen keskipelaaja pyysi
saada laittaa kenkänsä takaisin. Tuomarit eivät puuttuneet
tilanteeseen pallon aikana eikä sen jälkeen. Miten
tuomareiden tulisi toimia?
Tulkinta:
Pääperiaatteena on pelaajien turvallisuus. Jos tuomareiden
mielestä kenkä, osana pelaajan varusteita, aiheuttaa vaaran,
on peli keskeytettävä.
Koska oli ilmeistä, että kenkä ei irronnut jalasta tahallisesti,
hänen pyyntöään saada laittaa se takaisin ei voida pitää
viivyttämisenä.
(Sääntö 17.2)
4.46 Ulkopuolinen häirintä
Jos palloa tavoitteleva pelaaja törmää tuomaritelineeseen,
pitäisikö palloralli automaattisesti keskeyttää ja pelata
uudelleen?
Tulkinta:
Ei.
Tuomarin tulisi arvioida, vaikuttaako törmäys hänen
toimintaansa tai aiheuttaa pelaajan loukkaantumisen.
Jos tuomari ei kykene jatkamaan toimintaansa normaalisti,
pallo pitäisi keskeyttää ja pelata uudelleen. Jos törmäys ei
häiritse, antaa pallorallin jatkua keskeytyksettä.
(Sääntö 17.2)
4.47 Ulkopuolinen häirintä
Videotarkistuksen jälkeen pallorallin hävinneen joukkueen
kannattajat siirtyivät kentän laidalle osoittamaan
tyytymättömyyttään tulosta kohtaan.
Miten tuomareiden pitäisi menetellä?
Tulkinta:
Tässä tapauksessa erityisesti verkkotuomari reagoi tyynesti ja
sujuvan tuomaroinnin ohjeistuksen mukaisesti ohjatessaan
kannattajat takaisin katsomoon. Mikäli mielenosoitus olisi
laajempi, on tuomareilla oikeus keskeyttää ottelu ja pyytää
järjestäjiä palauttamaan järjestys.
(Sääntö 23.2.3)
4.48 Ulkopuolinen häirintä
Pallonpalauttajan tarkkaamattomuuden vuoksi toinen pallo
pääsee vierimään kentälle. Niin pää- kuin verkkotuomarikaan
eivät huomaa tilannetta. Pallorallin päätyttyä päätuomari päätti
tuomita pallon pelattavaksi uudelleen ulkopuolisen häiriön
vuoksi. Oliko päätös oikea?
Tulkinta:
Päätös ei ollut oikea. Koska pallo meni kentälle aivan
pallorallin viime hetkillä eikä siten häirinnyt peliä tai
aiheuttanut pelaajille loukkaantumisriskiä.
Pelaajien turvallisuus on tärkein periaate. Sen vuoksi, jos
tuomarit huomaavat ylimääräisen pallon kentällä tai
vierimäisillään kentälle, heidän on keskeytettävä palloralli
välittömästi.
Jos joukkueen jäsen lähettää tahallaan ylimääräisen pallon
kentälle, niin filosofian pitäisi olla sama, mutta tätä on
pidettävä aggressiivisena tekona, joka johtaa ko. joukkueen
jäsenen Ottelusta poistamiseen.
Kuten casessa 8.2 on mainittu, mikäli päätuomarin mielestä
aiheutuu vaaraa tai tilanne todella vaikuttaa pelin jatkumiseen,
on hänen keskeytettävä peli välittömästi ja tuomittava uusi
pallo. Toisaalta, jos palloralli on jo päättynyt eikä tilanne
vaikuta sen lopputulokseen, ei ole tarpeen tuomita uutta
palloa.
Tuomareiden on kyettävä erottamaan nämä kaksi tapausta
toisistaan.
(Sääntö 17.2)
--- Page 34 ---
4.49 Ulkopuolinen häirintä
Valmentaja laittoi jalkansa vastapuolen hyökkäämän pallon
eteen juuri ennen kuin se olisi osunut lattiaan. Tämä tapahtui
aivan sivurajan tuntumassa siten, ettei ollut varmaa, olisiko
pallo päätynyt rajojen sisä- vai ulkopuolelle.
Mitä päätuomarin pitäisi tässä tehdä?
Tulkinta:
Hyökkäyslyönti, joka osuu vastapuolen valmentajaan vapaa-
aluella on sääntöjen mukaan ulkona.
Jos valmentaja kuitenkin koskettaa palloon sivurajan lähellä
eivätkä tuomarit ja rajatuomarit pysty kosketuksen johdosta
päättelemään minne pallo olisi päätynyt, on todettava pallon
olevan SISÄLLÄ ja valmentajalle annettava suullinen varoitus.
Mikäli aiempia käytössanktioita on alla, sovelletaan
voimakkaampaa sanktiota käytösriketaulukon mukaisesti.
(Sääntö 17.2)
5 Libero
5.1 Libero
Voiko Libero astua kentälle erän alussa ilman verkkotuomarin
lupaa aloitusjärjestyksen tarkastamisen jälkeen?
Tulkinta:
Kyllä voi.
Aloituskokoonpanon pelaajan on oltava kentällä kun
aloitusjärjestystä tarkistetaan. Kun verkkotuomari on
tarkistanut järjestyksen, voi Libero korvata takapelaajan.
(Sääntö 19.3.2.4, 19.3.2.8, 24.3.1)
5.2 Libero
Joukkue oli käyttänyt kaikki vaihtonsa, kun kentällä olevaa
pelaajaa rangaistiin erästä poistamisella ja Libero oli
vaihtopenkillä.
Miten ottelua jatketaan?
Tulkinta:
Pöytäkirjaan merkitystä liberosta ei voi milloinkaan tulla
ottelussa tavallista pelaajaa. (Suom. huom: tähän on
poikkeuksia kansallisissa sarjamääräyksissä.)
Poikkeuksellinen vaihto (johon ei kuulu liberoa) on kuitenkin
tässä tapauksessa mahdollinen, jos valmentaja haluaa niin
tehdä. Siinä tapauksessa erästä poistettu pelaaja ei voi enää
palata otteluun.
(Sääntö 6.4.3, 15.7, 15.8)
5.3 Libero
Voidaanko Libero vaihtaa loukkaantuneen pelaajan tilalle
normaalilla pelaajavaihdolla?
Tulkinta:
Ei. Libero ei voi olla osallisena pelaajavaihdossa, ei
tavallisessa eikä poikkeuksellisessa.
(Sääntö 15.5, 15.7, 17)
5.4 Libero
Libero oli kentällä korvaten pelaajan #5 ja poistettiin erästä
käytösrangaistuksen vuoksi. Miten ottelua kuuluu jatkaa?
Tulkinta:
Jos joukkueella on kaksi Liberoa, voi valmentaja vaihtaa
rangaistun Liberon välittömästi toiseen Liberoon tai pelaajaan
#5.
Jos joukkueella on vain yksi Libero, voi joukkue valita
seuraavista:
- palauttaa pelaajan #5 kentälle Liberon paikalle ja pelata
ilman Liberoa lopun erän ajan. Vaihtoehtoisesti
- valmentaja voi uudelleennimetä uuden Liberon niiden
pelaajien joukosta, jotka eivät ole kentällä
uudelleennimeämisen hetkellä ja uusi Libero voi välittömästi
ottaa erästä poistetun Liberon paikan (joka ei enää voi pelata
ottelussa).
(Sääntö 6.4.3, 19.1.1, 19.3.2, 19.3.2.8)
--- Page 35 ---
5.5 Libero
Voiko liberokorvaaminen tapahtua samaan aikaan
pelaajavaihdon kanssa?
Tulkinta:
Kyllä - koska 'korvaaminen' ei ole 'vaihto' ja päinvastoin.
(Sääntö 15.3.2, 19.3.2, 19.3.2.8)
5.6 Libero
Libero tuli kentälle korvaamaan pelaajaa pelipaikalle 1 sen
jälkeen, kun tuomari oli viheltänyt syöttöluvan merkiksi, mutta
ennen syöttöhetkeä. Miten päätuomarin tulisi toimia?
Tulkinta:
Mikäli tämä tapahtui ensimmäisen kerran ottelun aikana, tulisi
päätuomarin antaa pallorallin jatkua keskeytyksettä. Pallorallin
jälkeen hänen täytyy huomauttaa pelikapteenille, ettei tämä
ole oikea menettelytapa. Seuraavista myöhäisistä
korvaamisista annetaan viivytyssanktio välittömästi,
keskeyttäen palloralli. Liberon korvaaminen kuitenkin pysyy
voimassa.
Jos korvaaminen tapahtuisi vasta syöttöhetken jälkeen,
pitäisi päätuomarin tuomita sijoittumisvirhe.
(Sääntö 19.3.2.5)
5.7 Libero
Joukkue teki laittoman liberokorvaamisen, mutta se huomattiin
ennen syöttöhetkeä.
Miten tulisi menetellä?
Tulkinta:
Kun asia huomataan, verkkotuomari viheltää ja kutsuu
pelaajan takaisin. Laiton korvaaminen perutaan ja joukkueelle
annetaan viivytyssanktio.
Jos tilanne huomataan vasta kun peli on jo jatkunut,
seuraukset ovat samat kuin sääntöjenvastaisella vaihdolla.
(Sääntö 19.3.2.1, 19.3.2.9, 23.2.3)
5.8 Libero
Libero oli kentällä korvaamassa pelaajaa #4. Juostessaan
pallon perään Libero loukkasi jalkansa eikä kyennyt jatkamaan
peliä.
Valmentaja päätti haluavansa pelaajan #4 nimettävän uudeksi
Liberoksi. Onko tämä mahdollista?
Tulkinta:
Ei suoraan. Valmentaja voi nimetä uuden Liberon niistä
pelaajista, jotka eivät ole kentällä uudelleennimeämisen
hetkellä, liberon korvaama pelaaja pois lukien.
Jos siis valmentaja haluaa pelaajasta #4 uuden Liberon, on #4
ensin palattava kentälle ja vaihdettava säännönmukaisella
vaihdolla pois kentältä. Sen jälkeen hänet voidaan nimetä
uudeksi Liberoksi ja hän voi palata kentälle liberona yhden
päättyneen pallorallin jälkeen, koska kahta liberokorvausta ei
voida tehdä samalla pelikatkolla.
(Sääntö 19.1.3, 19.3.2.2, 19.3.2.8, 19.4.2)
5.9 Libero
Voiko valmentaja olla samaan aikaan myös joukkueensa
Libero?
Tulkinta:
Kyllä.
Säännöt eivät estä Liberoa olemasta valmentaja.
(Sääntö 5.2.3.4)
5.10 Libero
Joukkueen kapteeni loukkaantui ollessaan kentällä ja hänet oli
vaihdettava pois. Valmentaja valitsi Liberon uudeksi
pelikapteeniksi. Onko tämä sallittua?
Tulkinta:
On. Libero voi olla sekä joukkueen kapteeni että pelikapteeni.
(Sääntö 5)
--- Page 36 ---
5.11 Libero
Liberon korvaama pelaaja tuli erehdyksessä kentälle Liberon
paikalle hetkeksi (tätä ei ehditty edes merkitä
liberopöytäkirjaan) - mutta he korjasivat erehdyksensä saman
tien itse.
Lasketaanko tämä korvaamiseksi?
Tulkinta:
Ei, tätä ei lasketa korvaamiseksi, koska liberokorvaamisten
välillä on oltava päättynyt palloralli. Tässä oli kyseessä
ilmeinen erehdys, eikä sitä pitäisi laskea virheeksi.
(Sääntö 19.3.2.1, 19.3.2.2)
5.12 Libero
Joukkue unohti korvata Liberon kenttäpelaajalla Liberon
siirtyessä nelospaikalle.
Mikä on oikea menettelytapa, kun tuomarit huomaavat tämän
ilmeisen erehdyksen?
Tulkinta:
Liberolla ei ole oikeutta pelata etukenttäkierroksella, ja hänen
on poistuttava kentältä sen kiertovaihdon jälkeen, jolla hän
siirtyisi nelospaikalle. Päätuomarin on viivytettävä vihellystä
syöttöluvan merkiksi kohtuullisen ajan. Mikäli liberokorvausta
ei vieläkään suoriteta, on joukkuetta muistutettava heidän
velvollisuudestaan, liberokorvaus on suoritettava ja sen
jälkeen joukkueelle annetaan aiheutuneesta viivytyksestä
sanktio.
(Sääntö 19.3.1.1, 28.2.2.1, 28.2.2.2)
5.13 Libero
Libero korvattiin pois kentältä ja hän palasi sinne välittömästi
toisen pelaajan paikalle (korvaamisten välissä ei ollut
pallorallia).
Onko tämä sallittua?
Tulkinta:
Ei. Tämä on tyypillinen esimerkki virheellisestä
liberokorvaamisesta. Jälkimmäisen korvaamisen kohdalla
verkkotuomarin pitäisi evätä se, ja päätuomarin antaa
viivytyssanktio. Otteluissa, joissa on avustava kirjuri, on hänen
tehtävänsä valvoa liberokorvaamisia.
Tässä tapauksessa hänen pitäisi painaa summeria tehdyn
virheen merkiksi.
(Sääntö 19.3.2.9, 23.2.3)
5.14 Libero
Libero korvattiin tavallisella kenttäpelaajalla. Syötön jälkeen
varapallo ajautui kentälle ja palloralli keskeytettiin. Ennen
uusintapallon aloituslupavihellystä Libero yritti korvata
pelaajan kuutospaikalla. Verkkotuomari kutsui hänet takaisin.
Toimiko verkkotuomari oikein?
Tulkinta:
Kyllä, verkkotuomari toimi oikein.
Tämä on esimerkki virheellisestä liberokorvaamisesta, koska
kahden liberokorvaamisen välissä ei ollut päättynyttä
pallorallia. Jälkimmäisen korvaamisen hetkellä verkkotuomarin
tulisi evätä se ja päätuomarin antaa viivytyssanktio.
(Sääntö 19.3.2.1)
5.15 Libero
Libero loukkaantui ottelun aikana ja verkkotuomari antoi
lääkärille ja häntä avustaneelle valmentajalle luvan astua
kentälle tutkimaan loukkaantumisen vakavuutta. He päättivät
ottaa Liberon pois kentältä ja lähettää hänen korvaamansa
pelaaja takaisin kentälle. Kun Libero oli saatettu pois kentältä,
hän ilmoitti toipuneensa ja vaati saada palata takaisin kentälle.
Tuomarit sallivat Liberon palaavan kentälle ja jatkavan peliä.
Oliko tämä oikein?
Tulkinta:
Ei, sitä ei olisi pitänyt sallia. Vaikka kyse oli
loukkaantumisesta, Libero voitiin korvata tavallisella
liberokorvaamisella. Liberolla on myös oikeus osallistua
otteluun kunnes hänet on julistettu kyvyttömäksi jatkamaan
peliä.
Sen vuoksi tilanteessa tapahtui virhe, kun kaksi peräkkäistä
liberokorvaamista tapahtui ilman välissä ollutta päättynyttä
pallorallia. Tämä on virheellinen liberokorvaaminen.
(Sääntö 19.3.2.1, 19.3.2.8)
--- Page 37 ---
5.16 Libero
Joukkueen 'A' Libero loukkasi käsivartensa ottelun aikana, ja
hänen tilalleen uudelleennimettiin uusi Libero. Alkuperäinen
Libero istui vaihtopenkillä ottelun loppuun asti.
Oliko tämä sallittua?
Tulkinta:
Kyllä. Pelaaja kykeni liikkumaan eikä luonut minkäänlaista
estettä tai vaaraa joukkueille.
Tämä seikka on oleellinen tuomion suhteen. Pelaajan pitäisi
sallia olla vaihtopenkillä. Jos pelaaja tarvitsisi hoitoa, pitäisi
opastaa joukkueen lääkäri sijoittamaan pelaaja vaihtopenkin
taakse tai muuhun turvalliseen paikkaan pelikenttäalueen
(Field of play) ulkopuolelle.
(Sääntö K.1a, 19.3.2.8)
5.17 Libero
Milloin kaksi liberokorvaamista voi tapahtua saman pelikatkon
aikana samalle joukkueelle?
Tulkinta:
Vain kahdessa tapauksessa voi kaksi liberokorvaamista
tapahtua saman pelikatkon aikana.
1. Kun on annettu rangaistus
2. Kun tuomitaan uusi pallo pelaavan Liberon
loukkaantumisen vuoksi tilanteessa, jossa hän on juuri tullut
kentälle.
(Sääntö 6.1.3, 19.3.2.1)
5.18 Libero
Pelaava Libero valitti huonovointisuuttaan.
Onko sallittua uudelleennimetä uusi Libero?
Tulkinta:
Jos joukkueella on kaksi Liberoa, niin loukkaantumisen tai
sairastumisen sattuessa pelaava Libero voidaan vaihtaa
toiseen Liberoon. Jos joukkueella on vain yksi Libero tai
toinenkin Libero loukkaantuu ollessaan kentällä, voidaan
nimetä uusi Libero asianmukaisen proseduurin mukaisesti.
(Sääntö 19.3.2.2)
5.19 Libero
Kirjuri merkitsi pelinumeron '15' liberolle '5':n sijaan.
Valmentaja ja kapteeni allekirjoittivat pöytäkirjan.
Mitä pitäisi tapahtua, kun tilanne huomataan?
Tulkinta:
Kyseessä on hallinnollinen virhe eikä sillä ole seurauksia
joukkueelle. Kirjuri korjaa numeron huomautussarakkeeseen.
(Sääntö 19.1.2)
5.20 Libero
Ottelun ensimmäisessä erässä joukkueen 'A' Libero pelasi
samanvärisellä ja muutenkin samanlaisella pelipaidalla kuin
muu joukkue. Ennen toisen erän alkua joukkueen 'B'
valmentaja protestoi tilannetta vastaan. Mikä on oikea päätös
tilanteessa?
Tulkinta:
Koska väärällä pelipaidalla ei ollut vaikutusta peliin, ei
ensimmäisen erän lopputulosta peruta eikä 'A':ta sanktioida.
Tekninen delegaatti päättää, onko Liberon on kuitenkin
vaihdettava pelipaitansa.
(Sääntö 19.2)
5.21 Libero
Kaksi pelaajaa yritti torjua vastapuolen hyökkäystä ja hyppäsi
verkolla. Heidän välissään myös Libero hyppäsi, muttei
missään vaiheessa kurottautunut millään ruumiinosalla verkon
yläreunaa korkeammalle. Siitä huolimatta verkkotuomari
vihelsi torjuntayrityksen. Oliko päätös oikea?
Tulkinta:
Päätös ei ollut oikea. Koska Libero ei missään vaiheessa
kurottautunut millään ruumiinosalla verkon yläreunaa
korkeammalle, ei hänen hyppyään voida pitää
torjuntayrityksenä.
(Sääntö 14.1.1, 14.1.2, 14.1.3, 14.1.4, 14.6.6)
--- Page 38 ---
5.22 Libero
Libero poistui kentältä. Syöttäjälle tuomittiin kahdeksan
sekunnin ylitys syötössä.
Voiko Libero nyt palata kentälle?
Tulkinta:
Kyllä voi.
Tätä syöttöä (virhettä) pidetään päättyneenä pallorallina. Sen
vuoksi liberon sallitaan palata kentälle.
(Sääntö 6.1.3, 19.3.2.1, 19.3.2)
5.23 Libero
Valmentaja julisti joukkueen ainoan Liberon pelikyvyttömäksi
ja halusi uudelleennimetä uuden Liberon.
Kenet voidaan uudelleennimetä uudeksi Liberoksi ja milloin?
Tulkinta:
Liberon korvaamaa pelaajaa lukuun ottamatta kenet tahansa
uudelleennimeämispyynnön hetkellä vaihdossa oleva pelaaja
voidaan uudelleennimetä uudeksi Liberoksi. Alkuperäinen
Libero ei voi enää palata otteluun missään tapauksessa.
Jos valmentaja haluaa Liberon korvaaman pelaajan uudeksi
Liberoksi, hänen on ensin suoritettava sääntöjen mukainen
pelaajavaihto.
Jos pelaava libero julistetaan pelikyvyttömäksi, hänet on
korvattava liberon korvaamalla pelaajalla ja uusi Libero saa
tulla kentälle päättyneen pallorallin jälkeen.
(Sääntö 19.3.2.8, 19.4.2.1, 19.4.2.4)
5.24 Libero
Joukkueella oli kaksi liberoa, #11 ja #16. Jälkimmäisellä oli
samanlainen pelipaita kuin muulla joukkueella. Joukkue pyysi
pelaajavaihtoa ja pelaaja #16 saapui vaihtoalueelle
mennäkseen kentälle. Kirjuri ilmoitti välittömästi, että tämä
vaihtopyyntö oli laiton. Miten pelin tulisi jatkua?
Tulkinta:
Liberolla ei ole oikeutta olla osallisena tavallisessa eikä
poikkeuksellisessa pelaajavaihdossa. Sen vuoksi
vaihtopyyntöä on pidettävä säännönvastaisena. Koska tämä
huomattiin ennen pelin jatkumista, pyyntö pitäisi evätä ja
antaa joukkueelle viivytyssanktio.
Liberon on kuitenkin vaihdettava pelipaitansa.
Tuomareiden pitäisi valvoa huolellisesti joukkueiden
kokoonpanoa ja peliasuja ja verrata pelaajien ja paitojen
numeroita ennen ottelun alkua jotta tällaisilta tilanteilta
vältyttäisiin.
(Sääntö 15.5.1, 15.7, 16.1.3, 19.2)
5.25 Libero
Joukkueella oli kaksi liberoa. Toisen erän jälkeen valmentaja
julisti molemmat liberot pelikyvyttömiksi ja uudelleennimesi
yhden uuden liberon heidän tilalleen. Onko tämä sallittua?
Tulkinta:
Kyllä, se on sallittua.
Ei ole kiellettyä julistaa molempia liberoita pelikyvyttömiksi
samalla kertaa. Kumpikaan alkuperäisistä liberoista ei saa
palata otteluun uudelleennimeämisen jälkeen, mutta heillä on
oikeus istua vaihtopenkillä tai olla lämmittelyalueellla.
(Sääntö 19.4.2.1, 19.4.2.2)
5.26 Libero
Joukkueen 'A' Libero puolusti etukentällä palloa yhden käden
sormilla siten, että käsi oli pään yläpuolella. Liberon
kosketuksen jälkeen joukkueen 'A' pelaaja hyökkäsi pallon
siten, että kosketushetkellä pallo oli kokonaan verkon
yläreunaa korkeammalla. Oliko tämä sallittua?
Tulkinta:
Säännön hengen mukaisesti, jos liberon kosketus tehtiin
avonaisin sormin, tavanomaisen, tarkoituksellisen passin
tapaan, se on virhe. Jos taas libero yritti suojata
päätään/kasvojaan passaamisen sijaan, on tilanne sallittu.
(Sääntö 13.3.6, 19.3.1.4)
--- Page 39 ---
5.27 Libero
Libero teki klassisen sormipassin etukentältä. Kosketuksen
hetkellä hän astui hyökkäysrajan taakse ja nosti samalla
etukentällä olleen jalkansa ilmaan. Hänen joukkuetoverinsa
toteutti hyökkäyksen lyömällä pallon, joka oli verkon yläreunaa
korkeammalla. Päätuomari tuomitsi toiminnan virheeksi ja
antoi pallon vastapuolelle.
Oliko se päätös oikea?
Tulkinta:
Kyllä. Tällaisessa tilanteessa Liberon viimeinen kosketus
lattiaan on ratkaiseva. Tätä periaatetta käytetään myös
hyppysyötössä ja takapelaajan hyökkäyksessä.
Vaikka vasen jalka on ilmassa, sen viimeinen kosketuspiste oli
ETUKENTÄLLÄ. Siksi hyökkäyslyönnin toteuttaminen tähän
palloon, sen ollessa kokonaan verkon yläreunaa
korkeammalla, on virhe.
(Sääntö 13.3.6, 19.3.1.4)
6 Osanottajien käyttäytyminen
6.1 Osanottajien käyttäytyminen
Päätuomari varoitti pelaajaa käytösrikkeestä mennen suoraan
vähäisten käytösrikkeiden rankaisun VAIHEESEEN 2, ja näytti
pelaajalle keltaista korttia, joka merkittäisiin pöytäkirjaan.
Toimiko päätuomari oikein?
Tulkinta:
Tuomari toimi oikein. Päätuomarin on kontrolloitava tällaisia
käytösrikkeitä. Keltainen kortti on merkittävä pöytäkirjaan.
Päätuomari voi antaa suullisen varoituksen pelikapteenin
kautta (vaihe 1), jos käytösrike on yleisluonteinen.
Hän voi myös rikkeen vakavuudesta riippuen aloittaa suoraan
vaiheesta 2 näyttäen keltaista korttia suoraan rikkeen
tehneelle pelaajalle tai pelikapteenin kautta muulle joukkueen
jäsenelle.
(Sääntö 21.1, 21.2)
6.2 Osanottajien käyttäytyminen
Verkkotuomari huomasi yrityksen harhauttaa tuomareita
(torjuja nykäisi verkkoa) ja tuomitsi pallon hyökkääjän
joukkueelle. Päätuomari antoi sen jälkeen torjuneen
joukkueen pelaajalle varoituksen keltaisella kortilla.
Oliko tämä oikea sanktio tilanteessa?
Tulkinta:
Päätuomarin päätös ei ollut oikea.
Hyökänneen joukkueen kuului voittaa pallo, koska
vastapuolen pelaaja kosketti verkkoon häiriten peliä. Torjujalle
olisi pitänyt antaa käytösrangaistus räikeästä käytöksestä
yrityksestä johtaa tuomareita harhaan.
(Sääntö 21.2.1, 21.3)
6.3 Osanottajien käyttäytyminen
Joukkueen 'A' valmentaja nousi seisomaan pallon päätteeksi
ja heilutti käsiään tavalla, joka osoitti halveksuntaa tuomarin
päätöstä kohtaan.
Onko tämä sallittua?
Tulkinta:
Valmentajan on saatava ilmaista itseään tietyillä normaaleilla
tavoilla ja tuomarin kuuluu vain rauhoitella häntä ilman muita
seurauksia.
Jos valmentajan reaktion katsotaan saavuttavan vähäisten
käytösrikkeiden vaiheen 2, on päätuomarin varoitettava häntä
keltaisella kortilla. Jos sama toistuu, on annettava rangaistus
punaisella kortilla.
(Sääntö 5.2, 21.1, 21.2, 21.3)
--- Page 40 ---
6.4 Osanottajien käyttäytyminen
Päätuomari tuomitsi erien välisellä tauolla joukkueen 'A'
pelaajalle käytösrangaistuksen (punainen kortti) räikeästä
käytöksestä. Joukkueella 'A' oli seuraavan erän aloitus.
Mitä tapahtuu seuraavaksi?
Tulkinta:
Käytösrangaistukset erien välillä merkitään seuraavan erän
rangaistuksiksi ja huomioidaan erää aloitettaessa. Siispä
ennen ensimmäistä syöttöä tuomari viheltää pilliin ja antaa
joukkueelle 'A' rangaistuksen. Joukkue 'B' saa pisteen,
suorittaa kiertovaihdon ja syöttää.
Seuraavassa on yhteenveto erien välillä tapahtuvista
rikkomuksista, jotka on merkittävä pöytäkirjaan:
- Varoitus kenelle tahansa joukkueen jäsenelle (keltainen
kortti).
- Rangaistus syöttävän joukkueen jäsenelle. Vastaanottava
joukkue saa pisteen, suorittaa kiertovaihdon ja saa aloituksen
- Rangaistus vastaanottavan joukkueen jäsenelle. Syöttävä
joukkue saa pisteen.
- Rangaistus molemmille joukkueille järjestyksestä riippumatta.
Molemmat joukkueet saavat pisteen (tilanne 1-1) ja suorittavat
kiertovaihdon.
Pistetilanne vaihtuu vasta sitten kun molempia joukkueita on
rangaistu.
(Sääntö 21.5)
6.5 Osanottajien käyttäytyminen
Pallorallin päätyttyä passari nykäisi turhautuneena verkon
alanarua.
Oliko tämä virhe?
Tulkinta:
Ei.
Koska videolla näkyvä verkkokosketus tapahtui pallorallin
jälkeen, ei sitä voida pitää virheenä.
Käytösrikemielessä säännön 21.3 mukaan päätuomarilla on
oikeus rangaista pelaajaa teon vakavuuden mukaan. Verkon
nykiminen voi olla normaali pettyneen pelaajan tunnereaktio,
jonka hallitseminen kuuluu tuomaroinnin taiteeseen. Joissain
tapauksissa tarkoituksellinen verkon repiminen voi olla räikeää
käytöstä, esim. pallorallin aikana tuomareiden tai vastapuolen
harhaanjohtamiseksi, ja rangaistaan sen mukaisesti.
(Sääntö 21.2, 21.2.1, 21.3, Guidelines 24.7)
6.6 Osanottajien käyttäytyminen
Pelaaja käveli päätuomaria kohti elehtien vilkkaasti ja huutaen
vaikka häntä oli jo varoitettu.
Miten tähän pitäisi suhtautua?
Tulkinta:
Tätä tulisi pitää loukkaavana käytöksenä ja rangaista erästä
poistamisella keltaisella ja punaisella kortilla yhdessä.
(Sääntö 21.1, 21.2, 21.3)
6.7 Osanottajien käyttäytyminen
Pelaajaa rangaistiin erästä poistamisella ilman edeltävää
varoitusta. Joukkue ei ollut aiemmin saanut käytösvaroitusta
tai -rangaistusta.
Miten päätuomarin tulisi reagoida seuraaviin saman joukkueen
muiden jäsenten käytösrikkeisiin?
Tulkinta:
Päätuomarin tulisi normaaliin tapaan yrittää estää joukkueen
käytöstä päätymästä rangaistavalle tasolle.
Kuitenkin selkeässä loukkaavan käytöksen tapauksessa
tuomarin on rangaistava pelaajaa suoraan erästä
poistamisella, vaikkei aiempia sanktioita olisikaan annettu.
Päätuomari voi antaa varoituksia ja käytösrangaistuksia muille
joukkueen jäsenille erästä poistamisen jälkeenkin - mutta kun
keltainen kortti on annettu, ei sitä voi antaa uudestaan
kenellekään saman joukkueen jäsenelle.
(Sääntö 21)
--- Page 41 ---
6.8 Osanottajien käyttäytyminen
Pelaajaa #5 rangaistiin erästä poistamisella. Minne tämä
pelaaja menee poistuttuaan kentältä?
Tulkinta:
Pelaajan, jota on rangaistu erästä poistamisella, tulee mennä
joukkueen pukuhuoneeseen (varalla olevan tuomarin
saattamana) lopun erän ajaksi. Erän päätyttyä pelaajan on
palattava kilpailualueelle.
(Sääntö 21.3.2.1, K.9)
6.9 Osanottajien käyttäytyminen
Aloitussyötön jälkeen verkkotuomari viheltää vastaanottavalle
joukkueelle sijoittumisvirheen. Valmentaja protestoi
voimakkaasti ja väittää joukkueensa sijoittuneen oikein
"uusien sääntöjen mukaisesti", ylittäen vielä kaikki hyvän
käytöksen rajat sanoen tuomarille useaan kertaan: "Sinä et
tunne sääntöjä."
Tulkinta:
Tämä on tilanne, jossa päätuomarin on suojeltava
verkkotuomaria. Valmentajan käytös ja sanat ylittävät
hyväksyttävän rajan. Sallimalla tällaisen käytöksen valmentaja
pääsee kaikkien huomion keskipisteeseen. Vaikka
verkkotuomari yritti selittää tilannetta pelikapteenille, jatkoi
valmentaja protestointiaan ja yritti horjuttaa verkkotuomarin
päätöstä.
Päätuomarin olisi pitänyt antaa valmentajalle käytösrangaistus
räikeästä käytöksestä.
(Sääntö 21)
6.10 Osanottajien käyttäytyminen
Ottelun jälkeen joukkueen kapteeni käyttäytyi päätuomaria
kohtaan hyvin epäurheilijamaisesti.
Miten päätuomarin tulisi toimia?
Tulkinta:
Pelaajaa on rangaistava jollain tavalla.
FIVB:n tapahtumissa ottelu ei suinkaan pääty tuomarien
viimeiseen vihellykseen, joten kapteenin käytös on
raportoitava ottelun jurylle, ja käytöksen yksityiskohdat
merkittävä pöytäkirjan huomautussarakkeeseen. FIVB:n
valvontakomitealla on käytettävissään eriasteisia sanktioita,
kilpailukielto mukaan lukien.
6.11 Osanottajien käyttäytyminen
Liberon korvaama pelaaja istui penkillä. Päätuomari rankaisi
häntä käytösrangaistuksella. Pelaaja jatkoi käytöstään ja hän
antoi aplodit tuomarille. Päätuomari rankaisi häntä erästä
poistamisella. Pelaaja jatkoi käytöstään ja häntä rangaistiin
ottelusta poistamisella.
Miten tilanteessa kuuluu menetellä?
Tulkinta:
Koska libero ei voi pelata etukenttäkierroksella, on erästä tai
ottelusta poistettu vaihdettava välittömästi
sääntöjenmukaisella tai poikkeuksellisella pelaajavaihdolla.
Tämä voidaan tehdä ilman Liberon poistumista kentältä tai
joukkueen pelaamista ilman korvaavaa pelaajaa.
Kun rangaistuksen hallinnollinen osuus on suoritettu, tulee
valmentajan (tai kapteenin) näyttää asianmukaista
käsimerkkiä, yksinkertaisesti informoidakseen tuomaria siitä,
minkä numeroinen pelaaja tulee rangaistun pelaajan tilalle.
Tämä merkitään pöytäkirjaan.
(Sääntö 6.4.3, 15.5.2)
7 Tuomarit ja heidän velvollisuutensa
7.1 Tuomarit ja heidän velvollisuutensa
Verkkotuomari kielsi valmentajaa häiritsemästä kirjuria tai
puhumasta tälle.
Toimiko verkkotuomari oikein?
Tulkinta:
Kyllä, verkkotuomari toimi oikein.
Tuomaroinnin taiteen hengessä, mikäli tällaiset tilanteet ovat
selvitettävissä verkkotuomarin huomautuksella ilman
muodollisuuksia, näin voidaan tehdä.
(Sääntö 23.3.2.2)
--- Page 42 ---
7.2 Tuomarit ja heidän velvollisuutensa
Saako vaihtopelaaja istua lämmittelyalueen lattialla
seisomisen tai venyttelyn sijaan?
Tulkinta:
Pelaajien ei tarvitse seistä lämmittelyalueella. Toisaalta he
eivät saa tällä alueella myöskään istua penkillä, tuolilla,
kaiteella tai muurilla, ellei tekninen delegaatti ole sitä
erityisestä syystä sallinut.
(Sääntö 4.2.1, 4.2.3, 24.2.4, 24.2.5)
7.3 Tuomarit ja heidän velvollisuutensa
Voiko valmentaja kysyä kirjurilta vastapuolen ottamien
aikalisien lukumäärästä?
Tulkinta:
Kirjurin ei pidä vastata valmentajalle.
Yleisesti ottaen valmentajilla ei ole oikeutta kysyä kirjureilta
mitään tietoja.
Jos kuitenkin sähköinen tulostaulu on käytössä eikä
käytettyjen pelikatkojen määrä ole nähtävissä, on valmentajilla
oikeus kysyä kirjurilta tätä asiaa, mutta ainoastaan oman
joukkueensa osalta ja vain sellaisella hetkellä, jolloin se ei
häiritse kirjurin työtä tai viivytä peliä.
(Sääntö 27.2.2)
7.4 Tuomarit ja heidän velvollisuutensa
Voiko joukkueen kapteeni tehdä virallisen vastalauseen
pöytäkirjaan, jollei hän ole ilmoittanut tuomarille
aikomuksestaan ottelun aikana?
Tulkinta:
Jos ei pelikapteeni ole tapahtuman aikaan maininnut
vastalauseesta, ei hän voi tehdä kirjallista vastalausetta
pöytäkirjaan ottelun lopussa.
(Sääntö 5.1.2.1, 5.1.3.2, 23.2.4)
7.5 Tuomarit ja heidän velvollisuutensa
Voidaanko tuomareiden päätöksiä kumota vielä erän
päätyttyä?
Tulkinta:
Kyllä. Tuomarit saavat seuraavan erän alkamiseen saakka
muuttaa sääntöjen soveltamista koskevia päätöksiään, mikäli
huomaavat erehtyneensä. Pistetilanne oikaistaan
asianmukaisesti.
7.6 Tuomarit ja heidän velvollisuutensa
Sen jälkeen kun kolmas aikalisäpyyntö oli evätty virheellisenä
katkopyyntönä, valmentaja muuttikin mieltään ja lähetti
pelaajan vaihtoalueelle.
Onko tämä sallittua?
Tulkinta:
Edellyttäen ettei syöttöluvan merkiksi ollut vihelletty, olisi
vaihtopyyntö pitänyt sallia, ainoastaan aikalisäpyyntö oli
virheellinen. Tämä aikalisäpyyntö pitäisi kuitenkin merkitä
pöytäkirjaan virheellisenä katkopyyntönä.
(Sääntö 15.1, 15.2.1, 15.11, 16.1, 16.2, 24.2.6, 24.2.7)
7.7 Tuomarit ja heidän velvollisuutensa
Aikalisällä valmentaja kokoontui koko joukkueensa kanssa
aivan vapaa-alueen takakulmaan, lähelle lämmittelyaluetta.
Onko tämä sallittua?
Tulkinta:
Säännöt määräävät 'pelissä olevat pelaajat menemään vapaa-
alueelle penkkinsä lähelle' aikalisän ajaksi ja verkkotuomarin
pitäisi kehottaa joukkuetta tekemään siten.
(Sääntö 15.4.2)
--- Page 43 ---
7.8 Tuomarit ja heidän velvollisuutensa
Apuvalmentaja tuli sivurajan luo auttamaan pelaajia löytämään
märän kohdan kentällä.
Päätuomari kutsui pelikapteenin luokseen ja käski häntä
kehottamaan apuvalmentajaa pysymään penkillä.
Oliko päätuomarin päätös oikea?
Tulkinta:
Päätuomarin päätös oli oikea. Apuvalmentajalla on oikeus
istua penkillä eikä hän saa puuttua otteluun. Vain valmentaja
saa kävellä sivurajan lähellä.
(Sääntö 5.2.3.4, 5.3.1)
7.9 Tuomarit ja heidän velvollisuutensa
Pallorallin jälkeen valmentaja kysyi verkkotuomarilta oliko
hänen joukkueensa syöttäjä oikea. Verkkotuomari tarkisti
syöttöjärjestyksen kirjurin kanssa ja vastasi oikean pelaajan
olevan valmiina syöttämään. Päätuomari jatkoi peliä.
Toimivatko tuomarit oikein?
Tulkinta:
Vaikka ainoa joukkueen jäsen, jolla on oikeus puhutella
tuomareita, on pelikapteeni, ei tämä lyhyt sananvaihto
valmentajan ja verkkotuomarin välillä vaikuta peliin millään
tavalla. Sen vuoksi verkkotuomari voi vastata valmentajan
tiettyihin kysymyksiin sujuvan tuomaroinnin taiteen nimissä.
(Sääntö Guidelines, 5.1.2)
7.10 Tuomarit ja heidän velvollisuutensa
Onko päätuomarilla oikeus viheltää vastaanottavan joukkueen
sijoittumisvirhe?
Tulkinta:
Ei.
Päätuomari EI saa viheltää tätä virhettä, koska hän ei voi
nähdä sitä sen täsmällisellä tapahtumahetkellä!
Päätuomarilla on kuitenkin oikeus kumota kaikkien muiden
tuomariston jäsenten päätökset.
(Sääntö 23.2.1)
8 Erikoistilanteet
8.1 Erikoistilanteet
Joukkue 'B' hidasti tarkoituksellisesti pelin tempoa.
Kuinka tuomarin tulisi toimia?
Tulkinta:
Tuomarin on pidettävä pelin tempo vakiona, jotta peli sujuisi
normaalisti. Tuomarin ei tule koskaan antaa ulkoisten
vaikutusten hidastaa ottelun kulkua ja heikentää [toisen]
joukkueen suoritustasoa.
8.2 Erikoistilanteet
Joukkueen 'B' pelaajalta putosi lattiankuivausliina joukkueen
'A' kentälle.
Kuinka tuomareiden tulisi toimia?
Tulkinta:
Jos tilanne aiheuttaa päätuomarin mielestä vaaraa, on
pysäytettävä peli välittömästi ja tuomittava uusi pallo.
Toisaalta, jos pallo on pelattu loppuun eikä liinalla ollut
vaikutusta sen lopputulokseen, ei ole tarvetta uusia palloa.
(Sääntö 17.2)
8.3 Erikoistilanteet
Ottelua jatkettiin toisella kentällä valojen sammumisen vuoksi.
Miten tulee menetellä ottelusta poistetun pelaajan kohdalla
pelattaessa erää uudestaan?
Tulkinta:
Keskeytynyt erä peruuntuu ja aloitetaan uudelleen samalla
aloituskokoonpanolla, mutta erästä tai ottelusta poistetut
pelaajat eivät saa siihen osallistua. Hänen tilalleen tulee
toinen pelaaja, joka ei ole aloituskokoonpanossa.
Edelleen, kaikki muutkin sanktiot, jotka on merkitty
pöytäkirjaan siihen mennessä kun valot sammuivat, on
otettava uusintaerässä huomioon.
(Sääntö 17.3.2.2)
--- Page 44 ---
8.4 Erikoistilanteet
Juostessaan ylityskaistan ulkopuolelta verkon toiselle puolelle
menneen pallon perään pelaaja tarttui verkkopylvääseen
kyetäkseen kääntymään riittävän nopeasti.
Onko tämä tuen ottamista?
Tulkinta:
Ei. Päätettäessä onko peli sallittua, pallon pelaamisen hetki on
ratkaiseva. Koska pelaaja ei ottanut tukea lyödessään palloa,
ei hänen voida katsoa ottaneen tukea. Peli oli siis sallittua ja
näyttävää.
(Sääntö 9.1.3)
8.5 Erikoistilanteet
Kun pelaajavaihto oli tehty, päätuomari muutti
haastomenettelyn johdosta alkuperäistä päätöstään ja
määräsi pallon pelattavaksi uudelleen. Sen vuoksi valmentaja
pyysi pelaajavaihdon perumista.
Onko tämä mahdollista?
Tulkinta:
Koska päätuomari muutti päätöstään, johon pelaajavaihto
perustui, on pelin hengen mukaista sallia valmentajan pyyntö.
Joukkueen pelaajavaihtojen määrä pysyi ennallaan.
8.6 Erikoistilanteet
Verkkonauhaan (tai vastapuolen torjuntaan) osuneen
hyökkäyksen johdosta antenni ja verkkomerkki irtosivat
verkosta. Antenni oli jo putoamassa alas, kun punainen
(hyökännyt) joukkue kosketti seuraavan kerran palloon.
Mitä päätuomarin tulisi tuomita?
Tulkinta:
Videotarkistuksen perusteella pallo ei osunut torjuntaan.
Antenni oli joka tapauksessa irronnut hienoisesti ennen kuin
punaisen joukkueen pelaaja kosketti siihen, joten pallo tulee
pelata uudestaan. Päätuomari oli oikeassa tuomitessaan
uuden pallon.
8.7 Erikoistilanteet
Tilanne on kolmannessa erässä 9-7. Havaitaan, että
jälkimmäisellä joukkueella on kentällä kaksi pelaajaa
numerolla #11. Ilmeisesti toinen pelaajista on pelannut kaksi
ensimmäiseä erää numerolla #10, jolla hänet on
asianmukaisesti merkitty pöytäkirjaan. Vaihtaessaan märkää
pelipaitaa toisen ja kolmannen erän välillä hän on vahingossa
laittanut ylleen numeron #11.
Kumpikaan pelaaja ei ole syöttänyt kolmannessa erässä.
Päätuomari ohjasi pelaajan vaihtamaan ylleen oikean
pelipaidan ja antoi joukkueelle viivytyssanktion.
Toimiko päätuomari oikein?
Tulkinta:
Kyllä, tuomari oli oikeassa.
Sekä kirjurin että verkkotuomarin olisi pitänyt huomata ennen
erän alkua, että kentällä on kaksi pelaajaa numerolla #11 ja
oikaista tilanne siinä vaiheessa.
Tämä on epätavallinen tilanne, jota ei ole tarkalleen käsitelty
sääntökirjassa ja päätuomarilla on valta päättää sellaisista
asioista.
Koska pelaaja oli asianmukaisesti merkitty pöytäkirjaan ja
aloitusjärkestyslipukkeessa oli hänen oikea numeronsa (#10),
ei sääntöä 7.3.5.4 voida soveltaa. Päätuomari oli siis
oikeassa, kun EI vähentänyt joukkueelta pisteitä.
Koska joukkue oli ainakin osittain vastuussa aiheutuneesta
keskeytyksestä, oli viivytyssanktio aiheellinen ja pelaajan on
pelattava pelipaidalla, jossa on oikea numero.
Ottelua jatketaan samasta pistetilanteesta, missä virhe
havaittiin.
Yhteenveto:
23.2.3 Päätuomarilla on valta tehdä päätös missä tahansa
peliä koskevassa asiassa, myös sellaisessa, jota ei mainita
pelisäännöissä.
- pelipaita vaihdetaan oikeaan numeroon
- annetaan viivytyssanktio
(Sääntö 7.3.5.4, 23.2.3)
9 Teknologian käyttöön liittyvät tilanteet
--- Page 45 ---
9.1 Teknologiacaset
Haastetuomarin headset lakkasi toimimasta kesken ottelun.
Miten tilanteessa pitäisi jatkaa, jotta voitaisiin ylläpitää
haastemahdollisuutta?
Tulkinta:
Haastetuomarin luona pitäisi olla varaheadsetit.
Ihannetilanteessa kommunikaatioverkko kattaa kaikki
osapuolet, mutta jos varakappaleita ei ole saatavilla, on
kirjurin toimittava ilman headsetiä käsimerkkien välityksellä
sekä verkkotuomarin kanssa kasvotusten puhuen. Näin ollen
haastetuomari käyttää kirjurilla ollutta headsetiä.
9.2 Teknologiacaset
Apuvalmentaja lähetti datan kahdesta pelaajavaihdosta.
Vaihtoalueelle astui kuitenkin eri pelaajat. Miten tuomareiden
ja kirjurin tulisi menetellä?
Tulkinta:
Vaihtopyyntö tapahtuu silloin, kun vaihtopelaajat astuvat
vaihtoalueelle. Joukkueen tabletti ei kumoa sääntötekstiä.
Teknologia on tarkoitettu avustamaan, mutta inhimillinen virhe
voi silti tapahtua, eikä vaihtoa saa sen perusteella evätä.
Verkkotuomari ja kirjuri yksinkertaisesti hyväksyvät
vaihtoalueelle tulleiden pelaajien vaihdot sillä edellytyksellä,
että ne ovat muutoin sallittuja. Kirjurin tulee hyväksyä vaihdot
yksitellen sen sijaan, että hän painaisi "accept all". Kirjurin
kuuluu sanoa headsetiin "going manual" ("mennään
manuaalisesti"), jotta verkkotuomari tietää antaa kirjurille
hieman lisää aikaa suorittaa vaihtotapahtuma sähköiseen
pöytäkirjaan.
(Sääntö 15.10.3.1, 15.10.4)
9.3 Teknologiacaset
FIVB:n maailmatason kilpailussa ei käytetty numerokilpiä
pelaajavaihdoissa. Onko tämä oikein?
Tulkinta:
Pitkäkestoisissa huipputason tapahtumissa ottelukohtaiset
joukkueet valitaan laajemmasta pelaajajoukosta, jolloin
pelinumerot voivat jatkua esim. 99 saakka.
Tämän johdosta numerokilvet ovat epäkäytännöllisiä. Lisäksi
numerokilvet itsessään voivat johtaa moninaisiin virheisiin,
jotka puolestaan johtavat ei-toivottuihin viivytyssanktioihin.
Numerokilvistä luopuminen on parempi vaihtoehto.
Mikäli teknologisia apuvälineitä ei ole täysimääräisesti
käytössä ja pelinumerot ovat normaalikäytännön mukaisia, on
numerokilpiä edelleen käytettävä.
(Sääntö 15.10.3.3)
9.4 Teknologiacaset
Valmentaja lähetti tabletilla datan aikalisäpyyntöä varten
sekunnin murto-osan ennen kuin kirjuri painoi "Start rally",
mutta ratkaisevasti päätuomarin syöttölupavihellyksen
aikana/jälkeen.
Pelaajat olivat kävelemässä kohti vaihtopenkkiään, kun
vastapuoli syötti pallon tyhjään kenttään.
Miten päätuomarin pitäisi toimia ylläpitääkseen pelin
eheyttä?
Tulkinta:
Hämmennyksen välttämiseksi päätuomari voi soveltaa
sujuvan tuomaroinnin taitoa.
Tässä tilanne kärjistyi kirjurin tarkkaamattomuuden vuoksi,
koska aikalisäsummerin olisi pitänyt automaattisesti kytkeytyä
pois päältä kirjurin painettua "Start rally"-painiketta.
Päätuomari voi tässä käyttää harkintaa ylläpitääkseen lajin
imagoa ja vaihtaa käsimerkkinsä syöttöluvasta aikalisäksi.
(Sääntö 15.11.1, 15.11.1.1, 16.1.4.)
--- Page 46 ---
9.5 Teknologiacaset
Joukkue 'A' lyö pallon verkon alanauhaan ja se tunkeutuu
kokonaan 'B':n ilmatilaan, ennen kuin 'A' pelastaa sen takaisin
omalle puolelleen. Se, että pallo tunkeutui kokonaisuudessaan
'B':n puolelle varmistuu vasta siinä vaiheessa, kun 'B' on
haastanut 'A':n verkkovirheestä. Kumpi joukkue voittaa pallon?
Tulkinta:
Säännöt sanovat, että pallo on "ulkona", kun se ohittaa
kokonaisuudessaan verkkotason verkon alapuolisessa tilassa.
Haastesäännösten mukaan ensimmäinen videolla näkyvä
virhe ratkaisee pallorallin tuloksen, vaikka se ei olisikaan
sama, jonka johdosta haaste on esitetty. Tässä tapauksessa
vaikka haaste koskikin verkkovirhettä - jota ei tapahtunut -
päätuomari sai vahvistuksen alkuperäiselle tuomiolleen, jonka
mukaan joukkue 'A' pelasi palloa sen ollessa kokonaan 'B':n
puolella. Tämä virhe vihellettiin, kuten pitikin.
Toisaalta, tilanne pääsi tapahtumaan, koska verkkoa ei ollut
kiristetty niin tiukalle kuin olisi pitänyt. Verkon kireys on
tarkastettava ja korjattava ennen ottelua ja tarkkailtava läpi
ottelun, jotta vältettäisiin tällaisia tilanteita, joista jää
joukkueille katkera jälkimaku.
(Sääntö 8.4.5)
9.6 Teknologiacaset
Joukkueen lähettämään aloitusjärjestykseen merkitty pelaaja
loukkaantui ennen ottelun alkua. Voidaanko hänet vaihtaa
ennen ottelun alkua?
Tulkinta:
Tabletilla lähetyt aloitusjärjestykset toimivat samoin kuin
paperiset. Sen vuoksi pelaaja voidaan vaihtaa, mutta se
lasketaan erän pelaajavaihtoihin, ellei tapahtumassa ole
käytössä erikoissäädöksiä.
(Sääntö 7.3.2, 7.3.4)
9.7 Teknologiacaset
Pelaaja astui vaihtoalueelle oikeaan aikaan, mutta dataa ei
ollut siirretty. Miten tilanne hoidetaan?
Tulkinta:
Virallinen vaihtopyyntö tapahtuu pelaajan astuessa
vaihtoalueelle. Sen vuoksi kirjurin on ennen muita
toimenpiteitä tarkastettava, onko pyyntö laillinen.
Jos se on, hänen tulee hyväksyä pyyntö manuaalisesti ja
sanoa headsetiin "going manual ("mennään manuaalisesti"),
jotta vaihtotapahtumalle osattaisiin antaa hieman enemmän
aikaa.
Jos pyyntö on laiton, se evätään ja tuomarit seuraavat
asianmukaisia sääntöjä.
(Sääntö 15.5.1, 16.1.3)
9.8 Teknologiacaset
Haasteen jälkeen tuli ilmeiseksi, että videohaasteoperaattorit
olivat näyttäneet väärän videoklipin.
Mitä vaihtoehtoja päätuomarilla on tässä tilanteessa?
Tulkinta:
Päätuomarin on kunnioitettava sitä seikkaa, että
videohaastejärjestelmä on luotu, jotta päätöksenteossa
päästäisiin mahdollisimman reiluun lopputulokseen.
Sen vuoksi päätuomarin on vaadittava oikean videon
näyttämistä eikä ehdoitta hyväksyä ensimmäistä.
9.9 Teknologiacaset
Kun videohaastemahdollisuus on käytössä, joukkueet voivat
haastaa epäiltyjä tilanteita, jotka ovat kenties jääneet
tuomareilta huomaamatta. Miten tuomareden pitäisi suhtautua
siihen, jos vastapuoli tunnustaa virheen?
Tulkinta:
Reilun pelin hengessä vastapuolen tunnustus on tervetullut.
Päätuomari voi siten hyväksyä pelaajan tunnustuksen ja siten
välttää tai peruuttaa haasteprosessin. Vuoden 2023 VNL
finaalissa Fair Play -säädöstä kokeiltiin ajan säästämiseksi
videohaastetilanteissa, jos joukkue tunnusti torjunta- ja
verkkokosketuksen.
(Sääntö 7.3.2, 7.3.4)